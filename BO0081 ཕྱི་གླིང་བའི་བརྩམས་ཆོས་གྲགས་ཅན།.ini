བུད་མེད་རྒྱུས་མེད་ཅིག་གིས་སྤྲིངས་པའི་འཕྲིན་ཡིག
(ཨོ་སི་ཐྲི་ཡ) སི་ཁྲེ་ཧྥོན་ཚི་ཝེ་ཀིས་བརྩམས།


བུད་མེད་རྒྱུས་མེད་ཅིག་གིས་སྤྲིངས་པའི་འཕྲིན་ཡིག

བརྩམས་སྒྲུང་པ་གྲགས་ཅནRརི་ཁུལ་དུ་སོང་ནས་ཉིན་གསུམ་རིང་གི་ཁམས་གཡེང་
བྱས་རྗེས། ཉིན་དེའི་ཞོགས་པར་ཕྱིར་ཝེ་ཨེ་ན་རུ་ལོག མེ་འཁོར་འབབ་ཚུགས་སུ་ཁོས་
ཚགས་པར་ཚར་གཅིག་ཉོས་ཤིང༌། ཚགས་པར་ཐོག་གི་ཟླ་ཚེས་ལ་བལྟས་མ་ཐག་གློ་བུར་
དུ་དེ་རིང་ནི་རང་གི་སྐྱེས་སྐར་ཡིན་པ་དྲན། “རང་ལོ་ཞེ་གཅིག་ལ་ལོན་ཟིན” ཞེས་འཆར་སྒོ་
དེ་ཁོའི་སེམས་ནང་གློག་ལྟར་འཁྱུག་རུང་དགའ་སྐྱོའི་ཚོར་བ་གང་ཡང་མ་བྱུང༌། ཁོས་རང་
དགར་ཚགས་པར་གྱི་པར་ངོས་རེ་རེ་ཕར་བསློགས་ཤིང༌། དེའི་རྗེས་སུ་འཇེབ་འཁོར་ཆུང་
བ་ཞིག་ཏུ་བསྡད་དེ་རང་གི་སྡོད་གནས་སུ་ལོག གཡོག་པོས། ཁྱོད་སོང་ཤུལ་དུ་མགྲོན་པོ་
གཉིས་བཅར་འཕྲད་དུ་འོངས་པ་དང༌། ཁ་པར་ཡང་ཐེངས་འགར་བཏང་ཡོང་ཚུལ་སྨྲས་
རྗེས། སྡེར་མའི་ནང་ཉར་ཚགས་བྱས་པའི་སྦྲག་ཡིག་དག་འཁྱེར་ཡོང་ནས་ཁོར་སྤྲད། ཁོས་
ཐང་ཆད་པའི་མིག་མདངས་ཀྱིས་བལྟས་པར། དེའི་ནང་གི་འཕྲིན་ཡིག་སྤྲིང་མཁན་ཁ་ཤས་
ཀྱི་མིང་གིས་ཁོའི་དང་བ་དྲངས་པས། ཡིག་ཤུབས་ཀྱི་ཁ་ཕྱེ་ནས་བལྟས། འཕྲིན་ཡིག་གཅིག་
ནི་བལྟས་ཚོད་ཀྱིས་ཧ་ཅང་མཐུག་པོ་ཡིན་པ་དང༌། ཡིག་གཟུགས་ཀྱང་ད་ལྟའི་བར་མཐོང་མ་
མྱོང་བས། གནས་སྐབས་སུ་ཁོས་འཕྲིན་ཡིག་དེ་ལོགས་སུ་བཞག དུས་དེར་གཡོག་པོས་ཁོར་
གསོལ་ཇ་འཁྱེར་ཡོང་ལ། ཁོ་རྒྱབ་བསྙེས་རྐུབ་སྟེགས་སུ་བག་ཕེབས་ཀྱིས་བསྙེས་ཏེ། ཡང་
བསྐྱར་ཚགས་པར་དང་དཔེ་དེབ་ཁ་ཤས་ཀློག་མགོ་བརྩམས། དེ་ནས་ཁོས་ཐ་མག་སི་གར་
རྐང་གཅིག་ལ་མེ་བསྒྲོན་རྗེས། ལག་པ་བསྲིངས་ཏེ་འཕྲིན་ཡིག་དེ་ཚུར་བླངས་ནས་ཁ་ཕྱེས།
དེར་ཤོག་ངོས་ཉི་ཤུ་ནས་སུམ་ཅུ་ལྷག་ཡོད་ཅིང་བུད་མེད་ཅིག་གི་ཡིག་གཟུགས་ཡིན་པ་
དང༌། ཧ་ཅང་འཁྱུག་བྲིས་བྱས་ཡོད་པས། དོན་དུ་འཕྲིན་ཡིག་ཅིག་དང་མི་འདྲ་བར་རྩོམ་
ཡིག་ཅིག་དང་མཚུངས། ཁོས་རང་དབང་མེད་པར་ཡང་བསྐྱར་ཡིག་ཤུབས་ལ་རེག་ཙམ་བྱས་
ཏེ། ད་དུང་དེའི་ནང་དུ་དངོས་པོ་གཞན་བཅུག་ཡོད་མེད་ལ་བལྟས་མོད། ཡིག་ཤུབས་ནང་
གཞན་ཅི་ཡང་མི་འདུག ཡིག་ཤུབས་དང་འཕྲིན་ཡིག་གང་ཡིན་རུང་ཚང་མར་སྤྲིང་མཁན་
གྱི་སྡོད་གནས་མེད་ལ། ཐ་ན་རུས་མིང་ཡང་བཀོད་མི་འདུག ཁོས་དངོས་གནས་ཡ་མཚན་
རེད་སྙམ་སྟེ། ཡང་བསྐྱར་འཕྲིན་ཡིག་ལག་ཏུ་བླངས་ནས་བལྟས། “ཁྱོད་ཡ། ད་ལྟའི་བར་
དུ་ང་རང་ངོ་མི་ཤེས་པའི་བདག་གི་ཁྱོད་ལགས” འདི་ནི་འཕྲིན་ཡིག་འདིའི་མགོ་བརྗོད་དང་
འབོད་བརྡ་ཡིན་ལ། ཁ་བྱང་ཡང་ཡིན་ཟེར་ཆོག ཁོ་རང་ཧ་ལས་ནས་འཕྲིན་ཡིག་ཀློག་
མཚམས་བཞག་སྟེ། དེའི་ལུས་རྟེན་ལ་མནོ་བསམ་བཏང་ཞིང༌། འདི་ནི་རང་ཉིད་ལ་བཤད་
པ་ཡིན་ནམ། ཡང་ན་རྟོག་བཟོའི་མི་ཞིག་ལ་བཤད་པ་ཡིན་ནམ་སྙམ་སྟེ་སོམ་ཉིའི་རྒྱ་རུ་ཚུད་
ཅིང༌། ཡ་མཚན་ཆེན་པོས་མུ་མཐུད་དུ་བཀླགས། འཕྲིན་ཡིག་ཏུ་འདི་ལྟར་བྲིས་ཡོད་དེ།
ཁ་སང༌། ངའི་གཅེས་ཕྲུག་ཚེ་ལས་འདས་སོང༌། ལོ་ན་ཆུང་བའི་ཚེ་སྲོག་དེ་
སྐྱོབ་ཆེད། ངས་གཉིད་བཅག་ཟས་བརྗེད་ཀྱིས་འཆི་བདག་དང་ཉིན་ཞག་གསུམ་ལ་
འཐབ་མོ་བྱས་ཤིང༌། ང་རང་ཁོའི་ནད་ཁྲིའི་རྩིབ་ཏུ་ཏག་ཏག་ཆུ་ཚོད་བཞི་བཅུར་
ཙོག་ནས་བསྡད། དུས་དེར་ཁོར་ཆམ་ནད་ཕོག་ཡོད་པས་ལུས་ཡོངས་ལ་ཚ་རྒྱས་
ཏེ་ཚ་ལམ་ལམ་དུ་གྱུར། ངས་ལག་ཕྱིས་རློན་པ་ཁོའི་ཚ་ལམ་ལམ་གྱི་ཐོད་པར་གླན་
ཞིང་། ཉིན་ཐོག་མཚན་མཐུད་ཀྱིས་ཚོད་ཚོད་ལ་འཕག་འགུལ་བྱེད་པའི་ཁོའི་ལག་པ་
ཆུང་ཆུང་ལ་འཇུས་ནས་བསྡད། འདི་ལྟར་ཉིན་ཞག་གི་དབྱེ་བ་མེད་པར་ཁོ་སྲུང་ནས་
ཉིན་གསུམ་འགོར་རྗེས། ངའི་ལུས་པོས་མ་ལྕོགས་པར་ཧ་ཅང་ཐང་ཆད་དེ་མིག་ཟུང་
ཡང་ཕྱེ་མ་ཐུབ་པར་ཤེས་མེད་ཚོར་མེད་དུ་གཉིད་ལ་ཤོར། ང་རང་ནད་ཁྲིའི་རྩིབ་
ཀྱི་རྐུབ་སྟེགས་སུ་ཆུ་ཚོད་བཞི་ལྷག་ལ་གཉིད་དུ་ཡུར་བས། འཆི་བདག་གིས་གླགས་
དེ་དང་བསྟུན་ནས་ངའི་གཅེས་ཕྲུག་གི་ཚེ་སྲོག་ཕྲོགས་སོང༌། ད་ལྟ། ཉམ་ཐག་པའི་
ངའི་གཅེས་ཕྲུག་དེ་ཁོད་ཆུང་བའི་བྱིས་པའི་ནད་ཁྲིར་བསྙལ་ཡོད་ལ། ཁོའི་ཚུགས་ཀ་
ནི་ཤི་མ་ཐག་པའི་དུས་ལྟར་ཡིན། ཁོའི་སྤྱང་གྲུང་གི་མིག་ཟུང་ནག་པོ་གཉིས་བཙུམས་
ཤིང༌། ལག་ཟུང་བསྣོལ་ནས་ཚི་ལེན་དཀར་པོའི་སྟེང་དུ་བཞག་འདུག ཁོའི་
མལ་ཁྲིའི་ཟུར་བཞི་རུ་པྲ་ཚིལ་སྒྲོན་མེ་བསྒྲོན་ཡོད་པས། ངས་མལ་ཁྲིའི་ཕྱོགས་སུ་
བལྟ་མི་ཕོད་ལ། ང་རང་ཡང་འགུལ་བར་མི་ཕོད་དེ། སྒྲོན་འོད་འགུལ་ན་གྲིབ་
གཟུགས་དེ་ཁོའི་གདོང་དུ་འཁྱུག་པར་སྐྲག བལྟས་ཚོད་ལ་ཁོའི་གདོང་གི་ཤ་འགུལ་
བ་དང་འདྲ་བས། ངའི་སེམས་ལ་ཁོ་ཤི་མེད་པ་དང་། ད་དུང་སད་པར་འགྱུར་
ཞིང་། ངག་འཇམ་པོས་ང་ལ་བྱིས་རྟགས་འདྲེས་པའི་ཁ་བརྡ་བྱེད་པར་སྙམ། ཡིན་
ནའང་། ཁོ་ཡང་བསྐྱར་གསོན་མི་ཐུབ་པ་ངས་ཤེས་ཡོད་པས། མལ་ཁྲིའི་སྟེང་གི་
ཁོར་ལྟ་བར་མི་བཟོད། རེ་བའི་མེ་དཔུང་ཡང་ཡང་སྦར་ཞིང༌། ཡང་ཡང་བཅིལ་
བར་མི་འདོད། ངས་གསལ་བོར་ཤེས་ཡོད་དེ། ཁ་སང་། ངའི་གཅེས་ཕྲུག་ང་དང་
གཏན་དུ་ཁ་གྱེས་སོང་། ད་ལྟ། འཇིག་རྟེན་འདི་རུ་ང་ལ་རྟེན་ས་གཅིག་ཀྱང་མེད་
ལ། ད་དུང་ཁྱོད་གཅིག་པུ་རྟེན་ས་བྱེད་ཆོག་མོད། འོན་ཀྱང་ཁྱོད་ཀྱིས་ང་རང་ཡེ་
ནས་ངོ་མི་ཤེས། ཁྱོད་རང་ཕལ་ཆེར་ཁྱིམ་མི་དང་ལྷན་དུ་རྩེད་འཇོར་རོལ་བཞིན་པ་
དང་། ཡང་ན་ཕྱི་རོལ་ཏུ་དགའ་བདེའི་དཔལ་ལ་རོལ་བཞིན་ཡོད་ཀྱང་སྲིད། ད་
ལྟའི་བར་དུ་ཁྱོད་ཀྱིས་ང་ལྟ་བུའི་མི་ཞིག་ཡོད་པ་མི་ཤེས། འོན་ཀྱང་ངའི་སེམས་ཁོང་
དུ་ཁྱོད་གཅིག་པུ་ལས་གཞན་སུ་ཡང་མེད། ཁྱོད་ཀྱིས་ང་ལྟ་བུའི་མི་ཞིག་ཡོད་པ་མི་
ཤེས་ནའང༌། ང་སྔར་ལྟར་ཁྱོད་ལ་དགའ་བཞིན་ཡོད།
ངས་པྲ་ཚིལ་སྒྲོན་མེ་རྐང་ལྔ་བ་བསྒྲོན་ནས་ཅོག་ཙེའི་ཐོག་ཏུ་བཞག་སྟེ་ཁྱོད་ལ་
འཕྲིན་ཡིག་འདི་བྲིས་པ་ཡིན། ང་གཅིག་པུས་ཁེར་རྐྱང་དུ་བཞུད་ཟིན་པའི་ངའི་
གཅེས་ཕྲུག་ཁོ་ན་སྲུང་ནས་སྡོད་མི་རུང་སྟེ། ངའི་སེམས་གཏིང་གི་བརྩེ་བ་ཡོད་
ཚད་ཁྱོད་ལ་ཞུ་འདོད། འཇིགས་ཡེར་བའི་དུས་འདིར་ཁྱོད་ཁོ་ནར་བརྗོད་འདོད་
ཅིང༌། འདས་ཟིན་པ་དང་ད་ལྟ་གང་ཡིན་རུང་། ཁྱོད་ནི་ངའི་སེམས་ནས་ཡལ་བ་
མེད་པའི་མི་དེ་ཁོ་ན་ཡིན། ཁྱོད་ལ་ངའི་དྲན་འཆར་ཡོད་ཚད་གསལ་བོར་བརྗོད་
ཐབས་མེད་ལ། ཁྱོད་ཀྱིས་ཀྱང་ངས་ཅི་ཞིག་བརྗོད་ཀྱིན་ཡོད་པ་ཤེས་ཐུབ་པའི་ངེས་
པ་མེད། ད་ལྟ་ངའི་མགོ་བོ་འཐོམས་ཏེ། བོང་བུའི་མགོ་ལ་བེར་ཀས་གཞུས་པ་
ལྟར་སྲིན་ཁུང་མཚམས་མེད་དུ་འཕར་ལྡིང་བྱེད་ཅིང་། རྐང་ལག་བཞི་བོ་ན་ཟུག་
གིས་བཟོད་ཐབས་མི་འདུག ངའི་ཚོར་བར་རང་ཉིད་ལའང་ཆམ་རིམས་ཕོག་ནས་
ཚ་བ་རྒྱས་བཞིན་པ་འདྲ། ད་ལྟ་ཆམ་རིམས་འདི་ཁྱིམ་ཚང་སོ་སོར་མཆེད་ཀྱིན་
ཡོད་ལ། གལ་སྲིད་ང་ལའང་ཆམ་རིམས་འགོས་ཡོད་ན་འགྲིག་སྟེ། ང་དང་གཅེས་
ཕྲུག་སླར་འཛོམས་འབྱུང་ཐུབ་ཅིང་། རང་ཉིད་ཀྱི་ཚེ་མཇུག་ལ་ཡང་བསྐྱར་བསམ་
བློ་མང་པོ་གཏོང་མི་དགོས། ལན་རེར་ངའི་མིག་ལམ་ནག་ཐིབ་བེར་གྱུར་པའི་
ཚོར་བ་སྐྱེས། ངས་ཕལ་ཆེར་འཕྲིན་ཡིག་འདི་བྲིས་ནས་མཇུག་བསྒྲིལ་ཐབས་མེད་
ནའང༌། ངེས་པར་དུ་སེམས་ཤུགས་བསྐྱེད་དེ། ལུས་ཀྱི་སྟོབས་ཤུགས་ཡོད་དགུ་
བཏོན་ནས་ཁྱོད་དང་ཁ་བརྡ་ཡག་པོ་ཞིག་བྱ་དགོས། འདི་ནི་ཁྱོད་དང་འུ་གཉིས་ཀྱི་
ཁ་བརྡ་ཐོག་མ་ཡིན་ལ། ཆེས་རྗེས་མ་དེའང་ཡིན་སྲིད། ངའི་སྙིང་ཉེ་བའི་ཁྱོད། ད་
ལྟའི་བར་དུ་ང་རང་ཡོད་པ་མི་ཤེས་པའི་ཁྱོད།
ང་གཅིག་པུས་ཁྱོད་དང་ཁ་བརྡ་བྱ་འདོད། ངས་ཐེངས་དང་པོར་ཁྱོད་ལ་ངའི་
དོན་དག་ཡོད་ཚད་བརྗོད་དེ། རང་གི་མི་ཚེའི་ཧྲིལ་པོ་ཁྱོད་ལ་རྟོགས་སུ་བཅུག་པ་
དང༌། ཁྱོད་ཀྱི་ཆེད་དུ་ཡིན་པའང་ཤེས་སུ་འཇུག་དགོས། འོན་ཀྱང་ད་ལྟའི་ཁྱོད་
རང་ངའི་མི་ཚེ་ཧྲིལ་པོར་ཆ་རྒྱུས་སྤུ་ཙམ་ཡང་མེད། ཡིན་ནའང༌། གལ་ཏེ་ང་
རང་འཆི་བར་གྱུར་ན། ངའི་སྐོར་གྱི་དྲི་གཞིར་ཁྱོད་ཀྱིས་ལན་ལྡོན་མི་དགོས། དུས་
འདིར། ངའི་རྐང་ལག་བཞི་བོར་རེས་ཚ་རེས་འཁྱག་གི་ཚོར་སྣང་སྐྱེས་ལ། ནད་
ཡམས་ཀྱིས་ངའི་ལུས་པོར་རྒོལ་མགོ་བརྩམས་པས། མི་འགྱང་བར་རང་ཉིད་འཇིག་
རྟེན་འདི་དང་ཁ་འབྲལ་དགོས་པ་ཚོར། དུས་འདིར་ད་གཟོད་ང་ལ་ཁྱོད་ལ་གསང་
བ་ཡོད་ཚད་བཤད་པའི་སྤོབས་པ་རྒྱས། གལ་ཏེ་ང་རང་འཆི་མ་ཐུབ་ཚེ། ངས་
འཕྲིན་ཡིག་འདི་སིལ་བུར་གཤགས་རྗེས། སྔོན་དང་འདྲ་བར་ཡོད་ཚད་ཁུ་སིམ་ཁྲོད་
དུ་སྦ་ངེས། འཕྲིན་ཡིག་འདི་ཁྱོད་ཀྱི་ལག་ཏུ་འབྱོར་དུས། དེ་ནི་ཚེ་ལས་འདས་པའི་
བུད་མེད་ཅིག་གིས་སྤྲིངས་པའི་འཕྲིན་ཡིག་ཡིན་པ་ཤེས་དགོས། མོས་མོའི་མི་ཚེ་དང་
མོའི་ཡོད་ཚད། མོའི་ཐོག་མཐའ་བར་གསུམ་ཁྱོད་ལ་གཏོགས་པ་བརྗོད་ཡོད། ངའི་
སྐད་ཆ་འདི་དག་ལ་ཁྱོད་རང་གཏན་ནས་ཞེད་མི་དགོས། འདས་པོ་ཞིག་ལ་མཚོན་
ན། ཚད་ལས་བརྒལ་བའི་རེ་བ་མང་པོ་ཡོད་མི་སྲིད་དེ། ཁྱོད་ཀྱིས་ངའི་ཆེད་དུ་བརྩེ་
བ་འབུལ་མི་དགོས་ལ། སྙིང་རྗེ་སྐྱེ་བ་དང་སེམས་གསོ་གཏོང་བ་ནི་དེ་བས་ཀྱང་མི་
དགོས། ངའི་རེ་བ་ཉག་གཅིག་ནི། ཁྱོད་རང་འཕྲིན་ཡིག་འདིའི་ནང་དོན་ལ་ཅིས་
ཀྱང་ཡིད་ཆེས་པ་དང་། སེམས་པ་སྐྱོ་གདུང་གིས་གཟིར་བའི་ངའི་བཤད་བཤད་ཡོད་
ཚད་ལ་ཡིད་ཆེས་གནང་རྒྱུ་དེ་ཡིན། ཁྱོད་ཀྱིས་ངས་བཤད་པའི་སྐད་ཆ་ཡོད་ཚད་ལ་
ཡིད་ཆེས་གནང་རྒྱུ་ནི་ངའི་རེ་བ་མཐའ་མ་དེ་ཡིན་ཏེ། མི་ཞིག་གིས་རང་གི་གཅེས་
ཕྲུག་གཅིག་པུ་ཚེ་ལས་འདས་རྗེས་མི་གཞན་ལ་རྫུན་བཤད་མི་སྲིད།
ངས་ཁྱོད་ལ་རང་གི་མི་ཚེ་ཧྲིལ་པོའི་བརྒྱུད་རིམ་བཤད་པར་བྱ། ཁྱོད་ངོ་ཤེས་
པའི་ཉིན་དེ་ནས་བཟུང་། ངའི་ཚེ་སྲོག་ལ་ད་གཟོད་ངེས་དོན་གྱི་སྙིང་བོ་ཡོད་པར་
གྱུར། དེའི་ཡར་སྔོན་ལ། ང་ནི་ཉོག་འཛིང་གི་འཚོ་བའི་ཁྲོད་གསོན་ཡོད་དེ། ཆེས་
འུ་ཐུག་གི་ལོ་ཟླ་དེ་ངས་ཡང་བསྐྱར་ཕྱིར་དྲན་བྱ་མི་འདོད། ལོ་ཟླ་དེ་ནི་ས་རྡུལ་དང་
བརླན་གཤེར་གྱིས་ཁེངས་པའི་ས་དོང་ཞིག་དང་འདྲ་བར། ག་ས་གར་སྡོམ་རྒྱས་
ཁེངས་ཡོད་པས། ངའི་སེམས་ཁོང་སྐྱོ་བས་མནར་མྱོང་། ང་རང་ལོ་བཅུ་གསུམ་
ཡིན་པའི་དུས་དེར། ངས་ཐེངས་དང་པོར་ཁྱོད་རང་མཐོང་། དེ་དུས་ང་རང་ད་
ལྟ་ཁྱོད་སྡོད་སའི་ཁང་བ་དེར་བསྡད་ཡོད། འོན་ཀྱང་དུས་འདིར་ཁྱོད་ཁང་བ་དེ་རུ་
བསྡད་དེ་ངས་ཁྱོད་ལ་ཆེས་མཐའ་མཇུག་ཏུ་བྲིས་པའི་འཕྲིན་ཡིག་ལ་ལྟ་ཞོར། ངའི་
ཚེ་སྲོག་རྟ་རྔ་འདྲ་བོའི་མཇུག་མཐའི་དབུགས་ཀྱི་རྒྱུ་བ་མྱོང་བཞིན་ཡོད། སྐབས་དེར་
ང་སྡོད་སའི་ཁང་བ་དེ་ཁྱོད་ཀྱི་ཁང་བའི་ཁ་གཏད་དུ་ཡོད་མོད། ཁྱོད་ཀྱིས་ང་ཚོ་ཡིད་
ལ་མི་དྲན་པ་ཁོ་ཐག་ཡིན། དེ་ནི་འཁོས་ཆུང་གི་རྩིས་གཉེར་པའི་ཁྱིམ་ཚང་ཞིག་ཡིན་
ལ། ཨ་ཕ་སྔ་མོ་ནས་ཚེ་ལས་འདས་ཤིང༌། ཨ་མ་ཧ་ཅང་གཉོམ་ཆུང་ཡིན། བུ་མོ་
ལོ་ན་ཕྲ་ཞིང་ལུས་པོ་ཧ་ཅང་ཉམ་ཐག་ཡིན། ངེད་མ་སྨད་གཉིས་ཀ་རང་ཤག་ནས་
ཕྱིར་འགྲོ་རྒྱུ་ཉུང་བས། ཁུ་སིམ་མེར་འཁོས་ཆུང་གི་འབྱོར་ལྡན་གྲལ་རིམ་ཆུང་བའི་
ཁོར་ཡུག་དང་འཚོ་བ་རོལ་བར་དགའ་བ་དང་འདྲ། ཁྱོད་ཀྱིས་ཕལ་ཆེར་ངེད་མ་
སྨད་གཉིས་ཀའི་མིང་ཡང་ཤེས་མི་སྲིད། ངེད་ཚང་གི་སྒོ་ཁར་སྒོ་བྱང་བཀལ་མེད་
ལ། བཅར་འཕྲད་དུ་ཡོང་མཁན་ཡང་གཅིག་ཀྱང་མེད། དོན་དག་འདས་ནས་ལོ་
ངོ་བཅོ་ལྔ་ནས་བཅུ་དྲུག་ལྷག་འགོར་སོང་། འདི་ནི་དལ་ལ་རིང་བའི་དུས་ཚོད་ཅིག་
རེད། ངའི་སྙིང་ཉེ་བའི་ཁྱོད་ཀྱི་ཡིད་ལ་ཅི་ཡང་དྲན་མི་སྲིད་པ་ཁོ་ཐག་ཡིན། འོན་
ཀྱང་ངས་སྔར་བཞིན་བརྩེ་བ་ལྷོད་མེད་ཀྱིས་སྐབས་དེའི་དོན་དག་ཡོད་ཚད་ཕྱིར་དྲན་
བྱེད་པ་དང༌། དོན་དག་ཆུང་ངུ་རེ་རེ་ཡང་བསྐྱུར་མི་ཕོད། ངས་ད་དུང་ཐེངས་དང་
པོར་མི་གཞན་པས་ཁྱོད་ཀྱི་དོན་དག་གླེང་བ་ཐོས་པའི་བརྒྱུད་རིམ་གསལ་བོར་དྲན་
ཞིང༌། ཐེངས་དང་པོར་ཁྱོད་མཐོང་བའི་ཉིན་དེའི་རྣམ་པ་ད་རུང་བརྗེད་མེད། ཆུ་
ཚོད་གཅིག་རིང་གི་ཐུག་འཕྲད་དེ་དེ་རིང་འཕྲད་པ་དང་འདྲ། དོན་དག་དེ་དག་
ངས་ཅི་ལྟར་བརྗེད་སྲིད་དམ། དེ་ནི་ངའི་མི་ཚེའི་མགོ་བརྩམས་པའི་ཉིན་མོ་ཡིན་
ཨང༌། སྙིང་ཉེ་ལགས། ཐུགས་བྲེལ་མ་གནང༌། ངས་མགོ་ནས་བཟུང་སྟེ་ཡོད་ཚད་
ཁྱོད་ལ་བཤད་པར་བྱ། ཐུགས་སུན་མེད་པར་ཡུད་ཙམ་ལ་ངས་རང་ཉིད་ངོ་སྤྲོད་
བྱེད་པར་གསན་རོགས་མཛོད། དེའི་དོན་དུ་ཐུགས་སུན་མེད་པར་སྨོན། ཁྱོད་ཀྱིས་
བསམ་བློ་ཐོངས་དང་། ང་སུན་སྣང་ཅི་ཡང་མེད་པར་ཚེ་གང་བོར་ཁྱོད་ལ་དགའ་
ཞིང་དུངས་པ་རེད་ཨང་།
ཁྱོད་མ་ཡོང་བའི་ཡར་སྔོན་དུ། ཁང་བ་དེར་སྡོད་མཁན་ནི་ཧ་ཅང་གདུག་རྩུབ་
ཆེ་བའི་གཏུམ་དྲག་ཅན་ཞིག་ཡིན་པས། ཁོ་ཚོ་མི་གཞན་དང་ཁ་འཛིང་ཚིག་རྩོད་
བྱེད་པར་དགའ། ཁོ་ཚོ་རང་ཉིད་ཧ་ཅང་དབུལ་ནའང་ཁྱིམ་མཚེས་དབུལ་བོ་དག་
ལ་དེ་ལས་ཀྱང་སྡང་བས། ང་ཚོས་ཁོ་ཚོ་ལྟ་བུའི་འབྱོར་མེད་པ་ལྟར་མ་རབས་རྩིང་
ཤལ་བྱ་མི་འདོད། དེའི་རྐྱེན་གྱིས་ཁོ་ཚོས་ང་ཚོར་འཁོན་སེམས་བཅངས་ཡོད། ཁྱིམ་
ཚང་དེའི་སྐྱེས་པ་ཆང་རྐྱལ་ཞིག་ཡིན་པས། དུས་རྒྱུན་ཆུང་མར་གཅར་རྡུང་བྱེད་
ཅིང་། རྒྱུན་པར་ནམ་གུང་ཁང་བའི་ནང་ནས་རྐུབ་སྟེགས་ས་ལ་བརྡབས་པའི་སྒྲ་
དང་སྡེར་མ་གཅོག་པའི་སྒྲ་ཡིས་རྟག་ཏུ་ང་ཚོ་གཉིད་ལས་དཀྲོགས་པར་བྱེད། ཐེངས་
ཤིག་ལ་ཁྱོ་ག་དེས་ཆུང་མར་གཅར་རྡུང་བྱས་པས་མགོ་བོ་ཁྲག་གིས་བརྫིས་ཤིང༌། སྐྲ་
ལོ་གཟེངས་ནས་སྒོ་ཕྱིར་ཐོན་ཏེ་རྡོ་སྐས་ཐོག་འབྲོ་བཞིན་པ་མཐོང་། ཁྱོ་ག་ཆང་རྐྱལ་
དེས་མོའི་རྗེས་སུ་སྐད་གསང་མཐོན་པོས་བོས་པས། ཁང་རྩེག་དེར་ཡོད་པའི་མི་ཚང་
མ་སྒོ་ཁར་བུད་ཅིང༌། །ཚང་མས་ད་དུང་འདི་ལྟར་འུར་རྒྱག་ན་ཉེན་རྟོག་པ་འབོད་
རྒྱུ་ཡིན་ཞེས་འཇིགས་སྐུལ་བས། ད་གཟོད་དོན་དག་དེ་ཞི་འཇགས་སུ་སོང་། ངའི་
ཨ་མས་ཐོག་མ་ནས་ཁྱིམ་ཚང་དེ་དང་ཉོག་དྲ་འབྱུང་བར་གཡོལ་ཞིང༌། ཁོ་ཚོའི་བྱིས་
པ་ཚོ་དང་མཉམ་དུ་རྩེད་མོ་རྩེ་བར་མི་འཇུག་པས། ཁོ་ཚོས་ངེད་མ་སྨད་གཉིས་
ཀར་འཁོན་སེམས་བཅངས་པ་དང༌། གོ་སྐབས་ཤིག་བྱུང་དུས་ང་ལ་སྙད་རྐོ་བ་
ཡིན། གལ་ཏེ་སྲང་ལམ་དུ་ཁོ་ཚོ་དང་འཕྲད་ཚེ། ཁོ་ཚོས་ངའི་གཞུག་ནས་སྡིགས་མོ་
བྱེད་ངེས། ཐེངས་ཤིག་ལ་ཁོ་ཚོའི་གངས་རྡོག་ངའི་ཐོད་པར་ཕོག་སྟེ་ཁྲག་འཛར་ཏུ་
བཅུག་མྱོང་། ཁང་རྩེག་དེའི་མི་ཚང་མར་ཐུན་མོང་གི་བསམ་ཚུལ་ཞིག་ཡོད་པ་ནི་
ཚང་མ་ཁྱིམ་ཚང་དེར་སྡང་བ་དེ་ཡིན། ཉིན་ཞིག་ལ་གློ་བུར་དུ་དོན་དག་གལ་ཆེན་
ཞིག་བྱུང་སོང༌། སྐྱེས་པ་དེས་དངོས་པོ་བརྐུས་ནས་ཉེན་རྟོག་པས་བཟུང་བས། ཁོའི་
ཆུང་མས་བྱིས་པ་ཁྲིད་དེ་གནས་གཞན་དུ་སྤོས་སོང༌། དེ་ནས་བཟུང་ཁང་རྩེག་ནང་
གི་མི་ཚང་མའི་སེམས་ཁམས་བདེ་ལ་བབས་བྱུང༌། ཕྱི་རོལ་དུ་ཁང་བ་དེ་བོགས་མར་
གཏོང་བའི་བརྡ་ཁྱབ་སྦྱར་ནས་ཉིན་འགའ་འགོར་རྗེས། བརྡ་ཡིག་དེ་གཞན་གྱིས་
བཀོག་ཅིང༌། ར་སྐོར་དེར་གསར་འགྱུར་ཞིག་མཆེད་ཡོང་བ་ནི། རྩོམ་པ་པོ་ཁེར་
ཧྲེང་ཞིག་གིས་ཁང་བ་དེ་གླས་ཟིན་པ་ཐོས་ལ། སྐུ་ཞབས་དེ་ནི་མི་ཧྲེང་ཞིག་དང་ཁ་
ཁུ་སིམ་མེར་སྡོད་མཁན་ཞིག་རེད་ཟེར། ངས་དུས་དེར་ཐེངས་དང་པོར་ཁྱོད་ཀྱི་མིང་
ཐོས་པ་ཡིན།
ཉིན་འགའ་འགོར་རྗེས། མི་འགའ་ཡོང་སྟེ་ཁང་བ་དེར་གད་བདར་བྱས་
ཤིང༌། དེའི་ནང་དུ་ཚོན་རྩི་གཏོང་མཁན་དང་གད་བདར་བྱེད་མཁན། དཀར་
རྩི་འབྱུག་མཁན་སོགས་འདུག ཁང་བའི་ནང་སྡོད་མཁན་སྔོན་མས་ཧ་ཅང་བཙོག་
པོར་བཏང་ཡོད་པས་གད་བདར་བྱེད་ཁག་པོ་ཡིན། དེ་བས། ཉིན་དེ་དག་ལ་ཁང་
རྩེག་གི་བར་ཁྱམས་སུ་ཁྲོག་སྒྲ་དང་སྒོ་རྡུང་བའི་སྒྲ། ཁྱིམ་ཕྱགས་པའི་སྒྲ། གྱང་ངོས་
འབྲད་པའི་སྒྲ་སོགས་ཀྱིས་ཁེངས་མོད། འོན་ཀྱང་དེས་ངའི་ཨ་མའི་སེམས་ཁམས་
སྡུག་པོར་མ་བཏང་ལ། དེ་ལས་ལྡོག་སྟེ་ཡིད་ཚིམ་པའི་ཉམས་ཀྱིས་ཁེངས་མྱོང་། ཁོ་
མོས་རྗེས་སུ་སུན་པོ་བཟོ་བའི་ཁྱིམ་ཚང་དེའི་ཁྱིམ་མཚེས་བྱ་མི་དགོས་ཟེར། ངས་
ཁྱོད་རང་གནས་སྤོར་དུས་ཀྱང་དངོས་སུ་མ་མཐོང༌། ཁྱོད་ཀྱིས་རང་གི་གཡོག་པོར་
ཁྱིམ་སྤོར་བའི་བྱ་བ་ཡོད་ཚད་བཀོད་སྒྲིག་བྱས་ཡོད་ཤས་ཆེ། ཁྱོད་ཀྱི་གཡོག་པོའི་
གཟུགས་ཆུང་ལ། སྐྲ་ཡོངས་སུ་དཀར་པོར་གྱུར་ཅིང་། གཟབ་བརླིང་གི་ཉམས་དང་
ལྡན། བྱ་བར་བཀོད་འདོམས་བྱེད་དུས་ནམ་རྒྱུན་སྐད་གདངས་དམའ་ཞིང་གོམ་ཁ་
ཡང་བས་ཞི་ཞིང་ལྷོད་པའི་ཉམས་ཤིག་མངོན་ལ། གོང་ནས་གཤམ་དུ་བཀོད་སྒྲིག་
བྱེད་པའི་རྣམ་འགྱུར་གྱིས་བྱ་བ་ཡོད་ཚད་ཐག་གཅོད་བཞིན་འདུག་པས། ཚང་མར་
ཁོས་བག་ཆགས་ཟབ་མོ་ཞིག་བཞག་ཡོད། དེའི་རྒྱུ་མཚན་ནི་ཁང་བ་འདིར་ཕུལ་བྱུང་
གི་གཡོག་པོ་ཞིག་སླེབས་པ་ནི་དོན་གསར་བ་ཞིག་བྱུང་བ་དང་འདྲ་བས་སོ། །དེར་མ་
ཟད། ཁོས་མི་ཚང་མར་གུས་ཉམས་སྟོན་ལ། རང་ཉིད་ཀྱི་ཐོབ་ཐང་ཡང་དམའ་སར་
མི་འཇོག་པར། རང་ལ་གཡོག་པོ་དཀྱུས་མ་ཞིག་གི་ལྟ་སྟངས་བཟུང་ནས་གཡོག་པོ་
གཞན་དག་དང་འབྲེལ་འདྲིས་ཟབ་མོ་མི་བྱེད་པ་དེ་རེད། དེར་སླེབས་པའི་ཉིན་དང་
པོར། སྤྱོད་ལམ་ཡག་པའི་གཡོག་པོ་དེས་གུས་པའི་ངང་ནས་ངའི་ཨ་མར་འཚམས་
འདྲི་གནང་ཞིང་། ཁོས་ངའི་ཨ་མར་བསྟན་པའི་རྣམ་འགྱུར་ནི་བུད་མེད་སྐུ་དྲག་ཅིག་
ལ་འཕྲད་པ་དང་ཀུན་ནས་མཚུངས་ལ། ཐ་ན་བྱིས་པ་ང་ལའང་ཧ་ཅང་གུས་ཉམས་
སྟོན། ཁོས་ཁྱོད་ཀྱི་མིང་བཤད་མ་ཐག ཧ་ཅང་གོང་བཀུར་བྱེད་པའི་རྣམ་འགྱུར་
མངོན་ལ། གཞན་གྱིས་མཐོང་མ་ཐག་ཁྱོད་ལ་ཧ་ཅང་བཀུར་བ་ཤེས་ཐུབ། ཁྱོད་
ཚོའི་བར་གྱི་འབྲེལ་བ་ནི་བདག་པོ་དང་གཡོག་པོའི་བར་གྱི་འབྲེལ་བ་ཁོ་ན་ཡིན་མི་
སྲིད། དེར་བརྟེན་ང་རང་གཤིས་རྒྱུད་བཟང་བའི་བགྲེས་སོང་རྗོན་ལ་དགའ་མྱོང་བ་
དང་། དེར་མ་ཟད་ཕྲག་དོག་ཀྱང་སྐྱེས་མྱོང་། ཁོས་དུས་རྒྱུན་དུ་ཁྱོད་ལ་ཞབས་ཏོག་
སྒྲུབ་ཐུབ་པས། ང་ཁོར་འཚིག་པ་མི་ཟ་ཀ་མེད་བྱུང༌།
སྙིང་ཉེ་ལགས། ཁྱོད་ཀྱིས་ངས་མནོག་ཆུང་གི་དོན་འདི་དག་ཅིའི་ཕྱིར་ཁྱོད་
ལ་ཞུ་བ་ཨེ་ཤེས། །དང་པོ་ང་རང་འཚེར་སྣང་དང་རྫུ་བག་ཆེ་བའི་བུ་མོ་ཞིག་ཡིན་
དུས་ནས་ཁྱོད་ཀྱི་གཤིས་ཀས་ང་ལ་ཅི་ལྟ་བུའི་བག་ཆགས་ཟབ་མོ་ཞིག་བཞག་པ་ཤེས་
སུ་འཇུག་འདོད། ཁྱོད་དང་དངོས་སུ་མ་མཇལ་བའི་ཡར་སྔོན་ནས། འོད་ཀྱི་མུ་
ཁྱུད་ཅིག་གིས་ཁྱོད་ཀྱི་དབུ་ལེགས་པར་བརྒྱན་འདུག་ལ། འབྱོར་ཕྱུག་དང༌། ཁྱད་
མཚར། གསང་བ་ལྐོག་གྱུར་གྱི་མཐུ་ཁྱད་པར་བ་ཞིག་གིས་ཁྱེད་རང་ཀུན་ནས་བསྐོར་
འདུག ཁང་རྩེག་དེའི་མི་ཚང་མ་ཁྱོད་ལ་ལྟ་སྟངས་བཟང་ཞིང་ཤེས་འདོད་ཀྱི་བསམ་
པ་མཚར་བོ་ཡོད་ལ། སྔ་མོ་ནས་ཁྱོད་རང་ཁང་བ་འདིའི་ནང་དུ་གནས་སྤར་བར་
སྒུག་ཡོད། ང་ཚོ་ལྟ་བུའི་ཁོར་ཡུག་ཆུང་ངུར་འཚོ་བ་རོལ་བའི་མི་ལ་མཚོན་ན། སྒོ་
ཁར་བྱུང་བའི་དོན་དག་གསར་བ་ཚང་མར་སྤྲོ་སྣང་ཡོད་པ་ཁྱོད་ཀྱིས་ཨེ་ཤེས། སློབ་
གྲྭ་གྲོལ་ནས་ང་ཡུལ་ལ་ལོག་པའི་ཕྱི་དྲོ་ཞིག་ལ། ཐོག་ཁང་གི་མདུན་དུ་དབོར་འདྲེན་
རླངས་འཁོར་ཞིག་བསྡད་ཡོད་པ་མཐོང་། དུས་དེར། ངས་ཁྱོད་རང་ཤེས་འདོད་
པའི་སྤྲོ་སྣང་དེ་སྔར་ལས་ཇེ་དྲག་ཏུ་ཕྱིན། ཅ་ལག་སྐྱེལ་མཁན་གྱིས་ཁྱིམ་ཆས་མང་ཆེ་
བ་བསྐྱལ་ཚར་ཞིང་། ཅ་ལག་མང་ཤོས་ནི་ལྕི་ཞིང་བོངས་ཆེ་བ་ཤ་སྟག་རེད། རླངས་
འཁོར་ནང་ད་དུང་དངོས་པོ་ཆུང་ངུའི་རིགས་ལྷག་ཡོད་པ་དེ་དག་ཐོག་ཁང་དུ་སྐྱེལ་
བཞིན་འདུག ང་སྒོ་འགྲམ་དུ་ལངས་ནས་མཚར་སྣང་གི་མིག་མདངས་ཀྱིས་ཡོད་
ཚད་ལ་བལྟས། ངའི་མིག་ལམ་དུ། ཁྱོད་ཀྱི་ཅ་ལག་ཡོད་ཚད་ངོ་མཚར་ཆེ་བར་
འདུག ངས་དེ་འདྲའི་སྤུས་ལེགས་ཀྱི་ཅ་ལག་གཏན་ནས་མཐོང་མ་མྱོང་། དེའི་ནང་
དུ་ཧིན་དྷུའི་ལྷ་སྐུ་དང་ཨི་ཐ་ལའི་བརྐོས་བརྙན་ཡོད་ལ། ད་དུང་ཚོན་མདོག་ལྟ་
ན་སྡུག་པའི་སྣུམ་ཚོན་རི་མོ་འགའ་ཡང་འདུག མཇུག་མཐར་དཔེ་ཆ་མང་
ཁང་དུ་བསྐྱལ་བ་དང༌། དཔེ་ཆ་དེ་དག་གིས་ངའི་མིག་དབང་ཕྲོགས་བྱུང༌། ངས་
ཐེངས་དང་པོར་དཔེ་ཆ་ནི་དེ་འདྲའི་ཡིད་དུ་འོང་བ་ཞིག་ཡིན་པ་ཤེས། དཔེ་ཆ་དེ་
དག་གྲལ་དག་པོས་སྒོ་ཁར་སྤུངས་རྗེས། ཁྱོད་ཀྱི་གཡོག་པོ་དེས་ཕྲ་ཞིང་ཞིབ་པའི་སྒོ་
ནས་དཔེ་ཆ་རེ་རེའི་ཐོག་གི་ས་རྡུལ་སྒྲོ་ཕྱགས་ཀྱིས་སྤྲུགས་པའི་ཚུལ་ནི་ཧ་ཅང་གཟབ་
ནན་རེད། ང་མཚར་སྣང་ཆེན་པོ་སྐྱེས་ཏེ། མཐོན་པོར་སྤུངས་པའི་དཔེ་ཆར་བསྐོར་
ནས་འགྲོ་ཞོར་ལྟ་ཞོར་བྱས། ཁྱོད་ཀྱི་གཡོག་པོས་ང་ལ་ཅི་ཡང་མ་དྲིས། འདིར་ཤོག་
དང༌། ཡང་ན་ཕྱིར་སོང་ཞེས་ཀྱང་མ་བཤད། ངས་དཔེ་ཆ་དེ་དག་གི་མདུན་ཤོག་
དང་རྒྱབ་ཤོག་སྙི་མོར་ལག་སྙོབ་བྱ་བསམ་ཡང་། འཐད་པ་མ་བྱུང་བར་ངས་ཀྱང་དེ་
ལྟར་བྱ་མ་ཕོད། །ང་རང་དེར་བརྒྱུད་དུས་ཧ་ཅང་བག་འཁུམ་གྱི་ཉམས་ཤིག་མངོན་
ཡོད་ཅིང་། འགྲམ་ནས་དཔེ་ཆ་དེ་དག་གི་ཁ་བྱང་མཐོང༌། དེར་ཧྥ་ཡིག་དང་དབྱིན་
ཡིག་གི་དཔེ་ཆ་ཡོད་ལ། ད་དུང་ངས་གཏན་ནས་མཐོང་མ་མྱོང་བའི་ཡིག་རིགས་
ཀྱིས་བྲིས་པའི་དཔེ་ཆ་ཡང་མང་པོ་འདུག ངས་བསམས་ན། ང་རང་གླེན་པ ལྟར་
ཡུན་རིང་བོར་དེ་ལྟར་ཧད་དེ། ཁྲིགས་ཁྲིགས་མེད་ན་ཆུ་ཚོད་འགར་ལངས་ནས་ལུས་
ཀྱང་སྲིད། འོན་ཀྱང་ཨ་མས་ང་དེར་ལངས་ནས་བསྡད་ཡོད་པ་མཐོང་བས་ཁྱིམ་དུ་
བོས་སོང༌།
ཞག་མ་དེར་ངའི་སེམས་ལ་ཁྱོད་ཁོ་ན་ཤར་ཞིང༌། ཁྱོད་མི་དྲན་པའི་རང་དབང་
དང་བྲལ་བར་གྱུར། ཡིན་ནའང༌། དེ་དུས་ངས་ཁྱོད་རང་ངོ་མི་ཤེས། དེ་དུས་ང་
ལ་དཔེ་ཆ་གོང་སླ་མོ་ཅན་འགའ་ལས་མེད་ལ། དཔེ་ཆ་དེ་དག་གི་མདུན་རྒྱབ་ཚང་
མ་རྙིང་ཧྲུལ་གྱི་ཤོག་གྱོང་གིས་བཟོས་པ་རེད། ངས་དཔེ་ཆ་དེ་དག་ལ་གཅེས་སྤྲས་
ཆེན་པོ་བྱས་ཤིང་། ཡཡང་ནས་ཡང་དུ་བཀླགས། སྐབས་དེར་ངའི་སེམས་སུ་མི་དེས་
དཔེ་ཆ་ཡག་པོ་དེ་འདྲ་མང་པོ་བཀླགས་ཤིང་། ད་དུང་ཡིག་རིགས་མང་པོ་ཤེས་པ་
དང་། སྒོར་མོ་མང་བ། ཡོན་ཏན་ཡོད་པས། ཁོའི་གཟུགས་བྱད་ནི་ཅི་འདྲ་ཞིག་
ཡིན་ནམ་སྙམ། ཁྱོད་ལ་དཔེ་ཆ་དེ་འདྲ་མང་པོ་ཡོད་པ་ཡིད་ལ་དྲན་ན། སེམས་སུ་
འཕགས་པ་དང་འཕྲད་པ་ལྟ་བུའི་གུས་སེམས་ཤིག་རང་ཤུགས་ཀྱིས་སྐྱེས་བྱུང་། ངས་
བསམ་པའི་རྩིག་ལྡེབས་སུ་ཁྱོད་ཀྱི་གཟུགས་བྱད་རྟོག་བཞེངས་བྱས་ན། ཁྱོད་ནི་མིག་
ཤེལ་གྱོན་ཞིང་ཁ་སྤུ་དཀར་པོ་རིང་བོར་བསྐྱུར་བའི་བགྲེས་སོང་ཞིག་སྟེ། ང་ཚོའི་ས་
རྒྱུས་དགེ་རྒན་དང་འདྲ་ནའང་། ཁྱོད་རང་ས་རྒྱུས་དགེ་རྒན་ལས་གཤིས་འཇམ་དང་
ཡིད་འོང་། ངང་རྒྱུད་འཇམ་པ་ཞིག་ཡིན་པར་སྙམ། རྒྱུ་མཚན་ཅི་ཡིན་མི་ཤེས་ཀྱང་
གང་ལྟར་དུས་དེར་ངའི་སེམས་སུ་ཁྱོད་ནི་ཡིད་འོང་གི་མི་ཞིག་ཏུ་སྙམ་ཡོད་ལ། ངའི་
རྟོག་འཆར་ཁྲོད་ཀྱི་ཁྱོད་ནི་བགྲེས་སོང་ཞིག་ཡིན། ངས་ད་དུང་ཁྱོད་མ་མཐོང་བའི་
མཚན་མོ་དེར། ཁྱོད་རང་ཐོག་མར་ངའི་རྨི་ལམ་དུ་རྨིས་བྱུང༌།
ཁྱོད་རང་དེའི་ཕྱི་ཉིན་གནས་སྤར་ནས་ཡོང་། ངས་ཐབས་བཀོད་སྣ་ཚོགས་
བཀོལ་ཏེ་ཁྱོད་ཀྱི་ཚུགས་ཀར་བལྟ་འདོད་ཀྱང༌། བསམ་ཐོག་ཏུ་མ་ཡོང་། ཡིན་
ནའང་། ངའི་མཚར་སྣང་སྔར་ལས་ཆེ་རུ་གྱུར། ཉིན་གསུམ་པར་གཞི་ནས་ངས་
ཁྱོད་རང་མཐོང་ཐུབ་སོང་། ཁྱོད་ཀྱི་གཟུགས་བྱད་ནི་ངའི་རྟོག་འཆར་དང་གཏན་
ནས་མི་འདྲ། ངས་རྨི་ལམ་དུ་རྨིས་པའི་ཁྱོད་ནི་གཤིས་ཀ་འཇམ་པའི་བགྲེས་སོང་
ཞིག་ཡིན་ནའང་། དོན་དུ་དེ་འདྲ་ཞིག་གཏན་ནས་མ་རེད། ངའི་བློ་ཡུལ་ལས་
འདས་པས། ང་རང་ཧ་ལས་པར་གྱུར། དུས་འདིར་ཁྱོད་ཀྱི་གཟུགས་བྱད་ནི་སྔར་གྱི་
གཟུགས་བྱད་དང་འདྲ་ཞིང་། ཁྱོད་ཀྱི་ལུས་སྟེང་དུ་ཕལ་ཆེར་ལོ་ཟླའི་རྗེས་ཤུལ་མཐོང་
མི་ཐུབ་པས། འགྱུར་ལྡོག་ཆེན་པོ་མི་འདུག དེ་དུས་ཁྱོད་ཀྱིས་ལུས་རྩལ་གྱོན་ཆས་
ཤིག་གྱོན་ཞིང་། དྲན་ཚོད་ལ་གྱོན་ཆས་དེའི་མདོག་ཁམ་ནག་ཡིན་པས། གཞན་གྱི་
མིག་དབང་འགུག་ནུས། ཐོག་ཁང་དུ་འགྲོ་དུས་གོམ་འགྲོས་སྐྱེན་ཞིང་ཡང་ལ་གོམ་
པ་གཅིག་གིས་སྐས་ཐེམ་གཉིས་རེ་འཛེགས་པས། ཁྱོད་ནི་གཉོམ་ཉམས་རྒྱས་ཤིང་
ཡང་ཟོར་ལྡན་པ་ཞིག་འདུག ཁྱོད་ཀྱིས་ཞྭ་མོ་མགོར་མ་གོན་པར་ལག་ཏུ་བཟུང་ཡོད་
པས། ཁྱོད་ཀྱི་ངོ་གདོང་གསལ་བོར་མཐོང་ལ། དེ་ནི་ངོ་མདངས་གསལ་ཞིང་ཉམས་
འགྱུར་ལ་གསོན་ཤུགས་ལྡན་པ་དང༌། ཁྱོད་ཀྱི་སྐྲ་ལོ་མིག་ལ་མཛེས་པ་མ་ཟད། འོད་
མདངས་སྣུམ། ཁྱོད་ཀྱི་གཟུགས་བྱད་ལ་ང་ཧ་ལས་ཤིང་ཡ་མཚན་སྐྱེས། ཁྱོད་ཀྱི་ལོ་
ཚོད་གཞོན་ཞིང་སྐྱེ་ལུས་མཛེས་པ་དང༌། གཟུགས་སྟོབས་ཆེ་ལ་ཟོར་ཡང་ཞིང་བདེ་
མྱུར་ལྡན། ཁྱོད་རང་མཐོང་དུས་ང་རང་འཇིགས་ཡེ་རེར་གྱུར། ཁྱོད་ཀྱིས་བལྟས་
ན་དེ་ནི་ཡ་མཚན་ཞིག་ཏུ་མི་འདོད་དམ། ཐེངས་དང་པོར་མཐོང་བ་ནས་བཟུང་
ངས་ཁྱོད་ཀྱི་ལུས་སྟེང་གི་ཐུན་མིན་གྱི་ཁྱད་ཆོས་དེ་ཚོར་བྱུང༌། དེ་ནི་སྐད་ཅིག་དེ་
ཉིད་དུ་བྱུང་བའི་ཚོར་བ་ཕྲ་མོ་ཡིན་པ་མ་ཟད། ཧ་ཅང་གསལ་བོ་ཡིན་པའི་སྣང་བ་
སྟེར། ང་ཁོ་ན་མིན་པར་ཁྱོད་ངོ་ཤེས་མཁན་ཞིག་ཡིན་ཕྱིན། ཁོ་ཚོ་ཚང་མར་ཁྱོད་
ནི་མི་གཤིས་གཉིས་ལྡན་གྱི་མི་ཞིག་ཡིན་པའི་ཚོར་བ་དབང་མེད་དུ་སྟེར། ཁྱོད་ནི་
ཁ་ཡང་ཚེགས་ཡང་ཅན་ཞིག་དང་སྤྲོ་གསེང་ལ་དགའ་བ། གློ་བུར་གྱི་ཐུག་འཕྲད་ལ
མོས་པ་མ་ཟད། སྤྲོ་བས་བརྟས་པའི་ན་གཞོན་ཞིག་ཡིན་མོད། འོན་ཀྱང་དེ་དང་
ཆབས་ཅིག་ཁྱོད་ཀྱིས་སྒྱུ་རྩལ་གྱི་ལས་དོན་ཕྱོགས་ལ་ཧ་ཅང་གཟབ་ནན་གྱིས་ལས་་
སྒྲུབ་པས། ཤེས་བྱའི་གཏེར་དུ་གྱུར་པའི་རྒན་པ་ཞིག་དང་འདྲ། སྐབས་དེར་ང་ལ་
ཤེས་མེད་ཚོར་མེད་ངང་བག་ཆགས་འདི་འདྲ་ཞིག་བཞག་ཅིང་། བག་ཆགས་དེ་ཁྱོད་
དང་འབྲེལ་འདྲིས་བྱུང་མྱོང་བའི་མི་རེ་རེར་ལའང་ཡོད་དེ། ཁྱོད་རང་འཇིག་རྟེན་
གཉིས་ཀྱི་ཁྲོད་དུ་འཚོ་བ་རོལ་བཞིན་ཡོད་པས། འོད་ཟེར་གྱི་ངོས་ཤིག་ཡོད་ལ། དེ་
དང་ལྷན་དུ་མུན་ནག་གི་ངོས་ཤིག་ཀྱང་འདུག གཏིང་སར་སྦས་པའི་གསང་བ་དེ་
ཁྱོད་ཁོ་ནས་ཤེས་ལ། འདི་ནི་ཁྱོད་ཀྱི་ཚེ་གང་བོའི་གསང་བ་ཡང་ཡིན། སྐབས་དེར་
ང་ནི་ལོ་བཅུ་གསུམ་ལོན་པའི་བུ་མོ་ཆུང་ཆུང་ཞིག་ཡིན་ལ། ཁྱོད་དང་ཐོག་མར་ངོ་
འཕྲད་དུས། ངས་ཁྱོད་ཀྱི་མི་གཤིས་གཉིས་ལྡན་གྱི་ཆ་དེ་ཚོར་བྱུང་། ཁྱོད་ལ་རྫུ་
འཕྲུལ་ཡོད་པ་ལྟར་ང་ཡི་ཡིད་སེམས་དེ་མ་ཉིད་དུ་ཕྲོགས།
སྙིང་ཉེ་ལགས། ད་ལྟ་ཁྱོད་ཀྱིས་ཤེས་སོང་ངམ། སྐབས་དེར་ངའི་མིག་ལམ་
དུ་ཁྱོད་ནི་བསམ་ཡུལ་ལས་འདས་པའི་ངོ་མཚར་གྱི་ཕུང་བོ་ཞིག་ཡིན། ང་ལ་མཚོན་
ནས་བཤད་ན། ཁྱོད་ནི་ཡིད་འཕྲོག་པའི་གབ་ཚིག་ཅིག་དང་འདྲ། ཁྱོད་ཀྱིས་དཔེ་
དེབ་མང་པོ་བྲིས་ཡོད་པས་ཚང་མས་ཁྱོད་ལ་བརྩི་བཀུར་བྱེད་པ་དང་། འཇིག་རྟེན་
དེར་ཁྱོད་ཀྱི་སྙན་གྲགས་གང་སར་ཁྱབ་ཡོད། འོན་ཀྱང་གནས་འདི་རུ། ཁྱོད་ནི་
ཕོ་ལོ་ཉེར་ལྔར་སོན་པའི་ཡིད་འོང་གི་ན་གཞོན་ཞིག་སྟེ། གཤིས་རྒྱུད་སྤྲོ་བག་ལྡན་
ཞིང་བྱ་སྤྱོད་ཡི་གར་འོང་། ངས་བསྐྱར་དུ་ཐེངས་གཅིག་བཤད་དགོས་སམ། ཉིན་
དེ་ནས་བཟུང་། ང་ཚོ་སྡོད་སའི་ཁང་བ་དང་ངའི་གུ་དོག་པའི་བྱིས་པའི་འཇིག་རྟེན་
ཁྲོད། ང་ལ་ཁྱོད་ཁོ་ན་ལས་གཞན་ལ་སྤྲོ་སྣང་མེད་པར་གྱུར་ཅིང་། ངའི་སེམས་
གང་ལའང་གཡེང་མ་ནུས། ང་རང་སྟེ་མོ་ལོ་བཅུ་གསུམ་ལོན་པའི་བུ་མོ་ཆུང་ཆུང་
ངས་སེམས་ཤུགས་ཡོད་ཚད་ཁྱོད་ཀྱི་འཚོ་བ་དང་ཁྱོད་ལ་གནས་པའི་གནད་དོན་ཐད་
ལ་བཏོན། ངས་ཁྱོད་ཀྱི་ཡོད་ཚད་ལ་བརྟག་མགོ་བརྩམས་ཏེ། ཁྱོད་ཀྱི་འགྲོ་འདུག་
དང་ཁྱོད་ཀྱི་མགྲོན་པོ་སོགས་ཡོད་ཚད་ལ་བརྟགས། དེ་དག་ལ་བརྟག་པས་ཁྱོད་ལ་
བཅངས་པའི་སྤྲོ་སྣང་ཆུང་དུ་མ་སོང་བར། དེ་ལས་ལྡོག་སྟེ། ང་ཡི་མཚར་སྣང་ཆེ་རུ་
ཕྱིན། ངས་ཁྱོད་ཀྱིས་རིགས་མི་འདྲ་བའི་མི་མང་པོ་དང་འབྲེལ་འདྲིས་བྱེད་པ་མཐོང་
དུས། དེས་སྔར་ལས་ཁྱོད་རང་མི་གཤིས་གཉིས་ལྡན་གྱི་མི་ཞིག་ཡིན་པ་ར་སྤྲོད་
བྱས། མི་དེ་དག་གི་ཁྲོད་དུ་ཁྱོད་ཀྱི་སློབ་གྲོགས་ཡོད་ལ། ན་གཞོན་ཡང་ཡོད་པར་
མ་ཟད། ད་དུང་འབྲེལ་བ་མེད་པའི་སློབ་ཆེན་པ་ཡང་ཡོད། ཁྱོད་རང་ཁོ་ཚོ་དང་
མཉམ་དུ་སྐད་གསང་མཐོན་པོས་གད་མོ་དགོད་ཅིང་། ཕན་ཚུན་ལ་འཛེམ་དོགས་
མེད་པའི་ཉམས་འགྱུར་སྟོན། སྐབས་རེར་རླངས་འཁོར་ཆུང་ངུར་བསྡད་པའི་ལྕམ་
མོ་རེ་ཁྱོད་ལ་བཅར་དུ་ཡོང་བའང་མཐོང་ཐུབ། ཐེངས་ཤིག་ལ། བཀོད་འདོམས་
པ་ཆེན་པོ་ཞིག་ཕེབས་ཤིང་། དེ་ནི་གླུ་གར་ཁང་གི་སྤྱི་གཉེར་པ་ཡང་ཡིན་པས། ང་
རང་རྒྱང་ནས་བསྡད་དེ་རོལ་ཆས་འགྲམ་དུ་འགྲེང་བའི་མི་སྣ་གྲགས་ཅན་དེར་བལྟས་
ཤིང༌། སེམས་སུ་གུས་པས་ཁེངས། ད་དུང་ཚོང་ལས་སློབ་གླིང་གི་བུ་མོ་འགའ་
ཡང་འདིར་ཡོང་བ་མཐོང་། ཁོ་མོ་ཚོ་རྫུ་བག་ཆེ་ཞིང༌། དུས་རྒྱུན་ཁང་བའི་ནང་དུ་
མྱུར་སྟབས་ཀྱིས་འཛུལ་འགྲོ། བུད་མེད་ཡོང་ཐེངས་ངོ་མ་བགྲང་གིས་མི་ལང་། ང་
རང་དེར་ཡ་མཚན་ཅི་ཡང་མ་སྐྱེས། ཉིན་ཞིག་གི་ཞོགས་པར། ང་རང་སློབ་གྲྭར་
འགྲོ་དུས་གདོང་ཡོངས་སེང་རས་མཐུག་པོས་གཡོགས་པའི་ལྕམ་མོ་ཞིག་ཁྱོད་ཀྱི་ཁང་
བའི་ནང་ནས་ཕྱིར་ཐོན་པ་མཐོང་། གནས་ཚུལ་དེར་ཡང་ང་ཡ་མཚན་ཆེན་པོ་མ་
སྐྱེས། སྐབས་དེར་ང་རང་ཏག་ཏག་མོ་ལོ་བཅུ་གསུམ་ཡིན་ནའང་། ཁྱོད་ལ་མཚར་
སྣང་དྲག་པོ་ཡོད་པས། དུས་རྒྱུན་དུ་ཁྱོད་ཀྱི་འགྲོ་འདུག་སྤྱོད་གསུམ་ཡོད་ཚད་ལ་
དོ་སྣང་དང་ཕག་ནས་ལྐོག་ལྟ་བྱས། དེ་དུས་ང་རང་ལོ་ན་ཆུང་བས། མཚར་སྣང་
དེ་བརྩེ་དུང་ཡིན་པ་གཏན་ནས་མ་ཤེས། སྙིང་ཉེ་ལགས། ནམ་ཞིག་ནས་བཟུང་
ང་རང་ཁྱོད་ལ་དགའ་མྱོང་བ་ད་དུང་སེམས་སུ་གསལ་བོར་འདུག་ལ། སྐད་ཅིག་མ་
དེར་ཁྱོད་ཀྱིས་ངའི་ཡིད་སེམས་དབང་མེད་དུ་ཕྲོགས་སོང༌། ཉིན་དེར་ང་དང་ངའི་
སློབ་གྲོགས་ཤིག་འཆམ་འཆམ་དུ་ཕྱིན་པ་དང༌། ཕྱིར་ཐོག་ཁང་གི་མདུན་དུ་སླེབས་
རྗེས། ངེད་གཉིས་ཀྱིས་སྒོ་ཆེན་ཁར་ཁ་བརྡ་བྱས་ནས་བསྡད། དུས་དེར་རླངས་
འཁོར་ཆུང་ངུ་ཞིག་རྒྱུག་ཡོང་ཞིང་། རླངས་འཁོར་བསྡད་མ་ཐག ཁྱོད་རང་ལུས་
ཟོར་ཡང་མོས་ངང་སྒུག་མེད་པར་རླངས་འཁོར་ལས་ཐང་ལ་བབས། སྐབས་དེའི་
ཁྱོད་ཀྱི་རྣམ་པ་དྲན་ན། ངའི་སེམས་པ་ད་ལྟའང་དགའ་བས་མྱོས། ཁྱོད་རང་རླངས་
འཁོར་ལས་བུད་རྗེས་སྒོ་ཆེན་གྱི་ཕྱོགས་སུ་ཤར་མར་སོང་ལ། ངས་རང་དབང་མེད་
པར་ཁྱོད་ལ་སྒོ་འབྱེད་རོགས་བྱས། ཡིན་ནའང་། ངས་ཁྱོད་ལ་སྒོ་འབྱེད་རོགས་བྱས་
པའི་བྱ་བྱེད་ཀྱིས་ཁྱོད་ཀྱི་མདུན་བཀག་པས། ཏོག་ཙམ་གྱིས་འུ་གཉིས་གདོང་ཐུག་
བརྒྱབ་བྱུང་། ཁྱོད་ཀྱིས་བརྩེ་བས་ཁེངས་ཤིང་མཉེས་གཤིན་གྱི་མིག་གིས་ང་ལ་བལྟས་
ཤིང་། མིག་མདངས་དེ་ང་ལ་བརྩེ་བས་སྐྱོང་བ་དང་འདྲ་ལ། འཛུམ་མདངས་དེ་
ངས་སྐད་ཆས་མཚོན་ཐབས་མི་འདུག་པས། བརྩེ་བས་ཁེངས་པའི་འཛུམ་མདངས་
ཞེས་བཤད་དགོས། དེར་མཐུད་ནས་ཁྱོད་ཀྱིས་ངག་འཇམ་ཟེར་ན་མ་རེད། བྱམས་
བརྩེའི་སྐད་གདངས་ཀྱིས་ང་ལ “་ཐུགས་རྗེ་ཆེ། སྙིང་ཉེ་བའི་སྲས་མོ་ལགས” ཞེས་
བཤད་བྱུང༌།
སྙིང་ཉེ་ལགས། འདི་ནི་དོན་དག་གི་བརྒྱུད་རིམ་ཡོད་ཚད་ཡིན། ངས་ཁྱོད་ཀྱི་
ཞི་ཞིང་བརྩེ་བའི་མིག་མདངས་མཐོང་བའི་སྐད་ཅིག་མ་དེ་ནས་བཟུང་། ངའི་སེམས་
པ་རང་དབང་མེད་པར་ཁྱོད་ཀྱི་ཕྱོགས་སུ་ཤོར། ཁྱོད་ཀྱི་མིག་མདངས་འདིས་ཕ་
རོལ་བར་འཐམ་འཁྱུད་བྱེད་པར་རང་གི་ཉེ་འགྲམ་དུ་འདྲེན་པ་དང་འདྲ་ཞིང༌། ཁྱོད་
ཀྱི་མིག་མདངས་ཀྱིས་མི་སེམས་འགུག དེར་བརྩེ་བས་ཁེངས་ཡོད་པས། ལྷན་
སྐྱེས་ཀྱི་བསླུ་བྲིད་གཏོང་མཁན་ཞིག་དང་ཀུན་ནས་མཚུངས།»ཁྱོད་ཀྱི་ཉེ་འགྲམ་དུ་
བརྒྱུད་མྱོང་བའི་བུད་མེད་ཅིག་ཡིན་ཚེ། ཁྱོད་ཀྱིས་ཁོ་མོར་མིག་མདངས་དེས་བལྟས་
མྱོང་ལ། ཚོང་གཡོག་མ་དང་ཡང་ན་ཁྱོད་ལ་སྒོ་འབྱེད་པའི་གཡོག་མོ་གང་ཡིན་
རུང་། ངས་ཀྱང་རྗེས་སུ་ཁྱོད་ཀྱིས་ཁོ་མོ་ཚང་མར་དེ་ལྟར་བལྟས་མྱོང་བ་ཤེས། ཁྱོད་
ཀྱིས་བསམ་བཞིན་དུ་བརྩེ་བས་ཁེངས་པའི་མིག་མདངས་དེས་ཁོ་མོ་ཚོར་བལྟས་པ་
མིན་པར། ཁྱོད་ལ་ལྷན་སྐྱེས་སུ་བུད་མེད་ཚོར་བརྩེ་བས་ཁེངས་ཡོད་པས། ཁོ་
མོ་ཚོ་མཐོང་མ་ཐག ཁྱོད་ནི་རང་བཞིན་གྱིས་ཞི་ཞིང་བརྩེ་བར་གྱུར་འགྲོ། ཡིན་
ནའང༌། སྐབས་དེར་ང་རང་ལོ་ན་བཅུ་གསུམ་ཙམ་ཡིན་པས་གནས་ཚུལ་དེ་གཏན་
ནས་མི་ཤེས་ནའང་། ངའི་སེམས་སུ་བརྩེ་དུང་གི་མེ་ལྕེ་དྲག་ཏུ་མཆེད་མྱོང་། ངའི་
ལྷད་མེད་ཀྱི་སེམས་པས་ཁྱོད་ནི་ང་ཁོ་ནར་དམིགས་བསལ་གྱིས་ཞི་ཞིང་བརྩེ་བ་ཡིན་
པར་བསམས་ཤིང་། སྐད་ཅིག་མ་དེར། ད་དུང་ནར་མ་སོན་པའི་བུ་མོ་ང་གློ་བུར་
དུ་བུད་མེད་ཅིག་ཏུ་གྱུར་པ་དང༌། བུད་མེད་དེའི་མི་ཚེ་གང་བོ་ཁྱོད་ཁོ་ནར་དབང་
བར་གྱུར།
ངའི་སློབ་གྲོགས་ཀྱིས་ང་ལ “མི་གན་སུ་རེད” ཅེས་དྲིས་བྱུང༌། ང་གློ་བུར་དུ་
ངག་ལྐུགས་པར་གྱུར་ཏེ། རེ་ཞིག་ལན་འདེབས་མ་ཐུབ། ངས་ཁྱོད་ཀྱི་མིང་ཅིས་ཀྱང་
བཤད་ཐབས་བྲལ་སོང་། སྐད་ཅིག་མ་དེར། ཁྱོད་ཀྱི་མིང་ནི་ངའི་གསང་བ་ཞིག་ཏུ་
གྱུར་ཞིང༌། དེར་ངོ་མཚར་ལྐོག་གྱུར་གྱིས་ཁེངས་པས་གནོད་འཚེ་མ་བྱུང་ན་བསམ་
ཡོད། ང་རང་མཚམས་རེར་ཧ་ཅང་རྟུལ་བས “ང་ཚོའི་ར་སྐོར་ནང་བསྡད་ཡོད་པའི་
སྐུ་ཞབས་ཤིག་རེད” ཅེས་ངག་ད་མ་དིག་གིས་ལན་བཏབ་པར། “དེས་ན་ཁོས་ཁྱོད་ལ་
བལྟས་མ་ཐག་ཁྱོད་ཀྱི་ངོ་མདངས་མྱུར་དུ་དམར་པོར་འགྱུར་དོན་ཅི་ཡིན་ནམ” ཞེས་
ངའི་སློབ་གྲོགས་ཀྱིས་བུ་མོ་ཚོ་ཐེ་གཏོགས་བྱེད་པར་དགའ་བའི་གཡོ་སྒྱུ་ངན་སེམས་
ཀྱི་རྣམ་འགྱུར་དང་ཟུར་ཟས་བཤད་པར། དེ་ཏག་ཏག་ངའི་སེམས་ཀྱི་གསང་བ་
དེར་ཁེལ་བས། འགྲིག་མ་སོང་སྙམ་པའི་ནོངས་པས་ངོ་གདོང་སྔར་ལས་དམར་བོར་
གྱུར། ཐབས་ཟད་འུ་ཐུག་ནས་ང་རང་གཏིང་ནས་ཁོང་ཁྲོ་ལངས་ཏེ། ཞེ་སྡང་གིས་
ཁོ་མོར “བུ་མོ་གླེན་མ” ཞེས་བསྡིགས། དུས་དེར་ངས་མོ་སྤར་འབྲད་ཀྱིས་གསད་ན་
སྙམ་བྱུང༌། འོན་ཀྱང་མོས་མཚམས་མི་འཇོག་པར་མ་ཟད། དེ་ལས་ལྡོག་སྟེ་སྐད་
གསང་མཐོན་པོས་བགད་ཅིང་། ཟུར་ཟའི་སྐད་གདངས་ཀྱང་སྔར་ལས་ཇེ་རྫིག་ཏུ་
གྱུར། མཇུག་མཐར་ང་མོར་ཐབས་བཀོད་ཅི་ཡང་མེད་པས། ཁོང་ཁྲོ་ལངས་བཞིན་
མིག་ཀོང་མཆི་མས་བཀང་ལ། མོར་ཁ་ཡ་མ་བྱས་པར་ཐོག་ཁང་དུ་བརྒྱུགས།
སྐབས་དེ་ནས་བཟུང་། ་རང་དབང་མེད་པར་ཁྱོད་ལ་དགའ་བར་གྱུར། ན་
ཆུང་མ་ཚོས་རྒྱུན་དུ་ཁྱོད་ལ་རྒྱ་ཡན་དུ་ཤོར་བའི་སྐད་ཆ་འདི་འདྲ་བརྗོད་ཀྱིན་ཡོད་
པ་ངས་ཤེས་ཡོད་ནའང་། ཁྱོད་ཀྱིས་ང་ལ་ཡིད་ཆེས་གནང་རོགས། ང་ཡི་བརྩེ་
བ་ནི་འདི་ལྟར་རང་ཉིད་ཅི་ཡང་མི་སེམས་ཤིང་བློ་སེམས་རྩེ་གཅིག་གིས་ཁྱོད་ལ་
དགའ་བ་ཡིན་པས། ངས་ཁྱོད་ལ་རྒྱབ་འགལ་གཏན་ནས་བྱ་མི་སྲིད་ཅིང༌། །ཚེ་གང་
བོར་ཁྱོད་ཁོ་ན་བསམ་ཡོད་པས། བུད་མེད་ཅིག་ང་ནང་བཞིན་ཁྱོད་ལ་དགའ་མི་
སྲིད། འཇིག་རྟེན་འདིའི་སྟེང་དུ། བྱིས་པ་ཞིག་གིས་ལྐོག་ཏུ་དགའ་བ་དེ་སུས་ཀྱང་
བསྡུར་ཐབས་མེད་པའི་བརྩེ་དུང་ཡིན་ལ། བརྩེ་དུང་འདིའི་རིགས་ཀྱིས་རེ་ལྟོས་དང་
བབ་ཐོབ་ཅི་ཡང་མི་བསམ་ལ། མིས་མཐོང་ཆེན་བྱེད་མིན་ལ་མི་བལྟ་བར་སྤྲོ་སེམས་
ཀྱིས་ཁེངས་ཏེ། སྙིང་ཉེ་ཁོ་ན་བསམ་པ་ཡིན། འདི་ནི་ལང་ཚོ་དར་ལ་བབས་པའི་
སྐྱེས་མ་ཚོའི་འདོད་རྔམ་དང་ཞེ་འདོད་དང་གཏན་ནས་མི་འདྲ་བར། དེར་བརྩེ་
དུང་དེའི་རིགས་ལ་མངའ་བའི་འདོད་རྔམ་དང་ཞེ་འདོད་མེད་དེ། ཁེར་རྐྱང་གི་བྱིས་
པས་ད་གཟོད་སྒྲུབ་ཐུབ་པའི་བརྩེ་སེམས་ཡོད་ཚད་འདུས་པར་བྱེད། སྤྱི་ཚོགས་ཀྱི་
འབྲེལ་འདྲིས་བྱེད་སར་རང་ཉིད་ཀྱི་བརྩེ་དུང་ཚད་ལས་བརྒལ་ཏེ་བཀོལ་སྤྱོད་བྱེད་
མཁན་དེ་དག་གིས། མི་དང་འབྲེལ་འདྲིས་བྱིད་པའི་ཁྲོད་དུ་རང་ཉིད་ཀྱི་བརྩེ་དུང་
རྨེག་མེད་དུ་བཏང་ཞིང༌། བརྩེ་དུང་ཐད་ནས་ཁོ་ཚོར་ཆ་རྒྱུས་ཡོད་ཅིང་། མི་དང་
གླེང་མོལ་བྱེད་པའི་གོ་རིམ་ཁྲོད་དང༌། ཡང་ན་བརྩམས་སྒྲུང་གི་གོ་རིམ་ཁྲོད་དུས་
རྒྱུན་མཐོང་ཐུབ་ལ། ཁོ་ཚོས་རྟོགས་པའི་བརྩེ་དུང་ནི་མི་ཚང་མ་ཐུན་མོང་ལ་ཡོད་
པའི་ལས་དབང་དེ་ཡིན། ཁོ་ཚོས་བརྩེ་དུང་ནི་རྩེད་ཆས་ཤིག་ལྟར་རྩེད་སྤྱད་བྱེད་
ཅིང༌། ཁོ་ཚོས་བྱིས་པ་ཞིག་གིས་ཐོག་མར་དུ་བ་འཐེན་པའི་དུས་ཀྱི་བཟོ་ལྟ་ལྟར་བརྩེ་
དུང་ངོམ་པར་བྱེད། ང་ནི་ཁེར་ཧྲེང་གི་མི་ཞིག་ཡིན་པས། སེམས་གཏམ་གླེང་སའི་
གྲོགས་པོ་བཙལ་ཡང་མི་རྙེད་ལ། ཉམས་མྱོང་ཕྲན་ཙམ་མེད་པར་མ་ཟད། སེམས་
སུ་གྲ་སྒྲིག་ཀྱང་ཅི་ཡང་མེད། དེ་ལས་ཀྱང་གཞན་གྱི་སློབ་སྟོན་དང་གསལ་འདེབས་
ཐོབ་མི་ཐུབ། ང་ནི་འདི་ལྟར་ཐམ་ཐོམ་གྱིས་ལས་དབང་གི་གཅོང་རོང་དུ་ལྷུང་
བའོ། །ངའི་སེམས་ཁོང་དུ་ཁྱོད་ཁོ་ན་ལས་ཅི་ཡང་མེད་ལ། ཐ་ན་རྨི་ལམ་དུའང་
ཁྱོད་ཁོ་ན་རྨི་ཞིང༌། ཁྱོད་ནི་ངའི་བློས་ཐུབ་ཀྱི་གྲོགས་པོ་ཞིག་ཏུ་བསམ་ཡོད། ང་
རང་ཧ་ཅང་ཆུང་བའི་དུས་སུ་ཨ་ཕ་ཚེ་ལས་འདས་ཤིང༌། ཨ་མ་སྐྱོ་བས་མནར་ཞིང་
བག་འཁུམ་པར་གྱུར་ཏེ། རྒན་གསོའི་མ་དངུལ་ཁོ་ནར་བརྟེན་ནས་འཚོ་བ་རོལ་
བཞིན་ཡོད་པས། ང་ལའང་དེ་འདྲའི་དོ་སྣང་མི་བྱེད། ངའི་སློབ་གྲོགས་བུ་མོ་དེ་ཚོ་
ཚང་མ་ཁ་ཡང་སྤྱོད་ཡང་ཡིན་པས། ཁོ་མོ་ཚོས་བརྩེ་དུང་ནི་བྱིས་པའི་རོལ་རྩེད་ལྟ་
བུ་ཞིག་ཏུ་སེམས་ལ། ང་ཁོ་མོ་ཚོར་ཞེན་ཁ་ལོག་ཡོད་དེ། ངའི་མིག་ལམ་དུ་བརྩེ་
དུང་ནི་བླ་ན་མེད་པའི་སྤྲོ་སེམས་དེ་ཡིན། དེ་བས་ངས་རང་ཉིད་ཀྱི་སིལ་བུར་འཐོར་
བའི་བརྩེ་དུང་ཡོད་ཚད་ཕྱོགས་གཅིག་ཏུ་དྲིལ་ཞིང་། དེ་དང་ཆབས་ཅིག་རང་གི་
སྤྲོ་སེམས་ཀྱི་རྣམ་ཤེས་དང་ལྷན་དུ་ཁྱོད་ལ་ཕུལ་ཡོད། ངས་ཁྱོད་ལ་ཇི་ལྟར་ཤེས་སུ་
འཇུག་གམ། ཆགས་འཇོག་ཡོད་ཚད་བཞག་ཀྱང་ངས་ཁྱོད་ལ་བཅངས་པའི་བརྩེ་དུང་
མཚོན་ཐབས་མི་འདུག ཁྱོད་ནི་ངའི་ཡོད་ཚད་ཡིན་ལ། ངའི་ཚེ་སྲོག་ཀྱང་ཁྱོད་ཀྱི་
ཆེད་དུ་གསོན་ཡོད། ངའི་འཇིག་རྟེན་དུ་ཁྱོད་ཡོད་པས་ད་གཟོད་དོན་སྙིང་ཡོད་པར་
གྱུར་པས། ཁྱོད་མེད་པའི་འཚོ་བ་ལ་རིན་ཐང་ཅི་ཡང་མི་འདུག ཁྱོད་ཀྱི་རྐྱེན་པས་
ང་ལ་འགྱུར་ལྡོག་བྱུང་བ་ཡིན། སྔོན་ཆད། སློབ་གྲྭ་ན་ཡོད་དུས་སྦྱངས་འབྲས་སྤྱིར་
བཏང་ཙམ་ཡིན་ལ། ཁྱོད་ལ་དུངས་པའི་རྗེས་སུ། ངས་ནན་ཏན་གྱིས་དཔེ་ཀློག་བྱས་
ཤིང༌། དུས་རྒྱུན་དུ་དཔེ་ཆ་ཀློག་ཆེད་ནམ་གུང་བར་བསྡད་པས། ངའི་སྦྱངས་འབྲས་
ཀྱང་འཛིན་གྲྭའི་ནང་གི་ཨང་དང་པོར་གྱུར། ངས་ད་དུང་རྣོ་སྦྲེང་སྦྱང་མགོ་བརྩམས་
ཤིང༌། བློ་སྤོབས་གང་ཡོད་བཏོན་པས། ངའི་ཨ་མ་ཡ་མཚན་ཆེན་པོ་སྐྱེས། ངའི་
བསམ་པར་ཁྱོད་རང་རོལ་དབྱངས་ལ་དགའ་བར་སྙམ་ནས་སྔར་ལས་ལྡབ་འགྱུར་
གྱིས་འབད་བརྩོན་བྱས། ངས་རང་གི་ལྭ་བ་གཙང་མར་བཀྲུས་ཤིང་། རལ་ཡོད་
སར་ལྷན་པ་གླན་ལ། དེ་ཡང་ཁྱོད་ཀྱི་དགའ་སྤྲོ་ཐོབ་པའི་ཆེད་ཡིན། ངའི་སློབ་ལྭ་
རྙིང་བའི་ཤམ་ཐབས་དེ་ནི་ཨ་མའི་ཞོར་ལྭ་བཟོ་བཅོས་བྱས་པས། གཡོན་ཕྱོགས་
སུ་ལྷན་པ་གྲུ་བཞི་ཞིག་ཡོད་པ་དེར་ང་རང་ཧ་ཅང་སུན་སྣང་སྐྱེས་མྱོང་། ལྷན་པ་
དེ་ཁྱོད་ཀྱིས་མཐོང་བར་སྐྲག་ལ། དེའི་རྐྱེན་གྱིས་ཁྱོད་ཀྱིས་ང་ལ་མཐོང་ཆུང་བྱེད་
པར་སྐྲག་མྱོང༌། དེ་བས་ནམ་རྒྱུན་ཐོག་ཁང་གི་ཐེམ་སྐས་ལས་འབབ་དུས། དཔེ་
ཁུག་གིས་ལྷན་པ་གླན་ཡོད་ས་དེ་གབ་པ་ཡིན། གལ་ཏེ་ཁྱོད་ཀྱིས་ལྷན་པ་དེ་མཐོང་
ཚེ། ཡོད་ཚད་མཇུག་སྒྲིལ་བར་ཧ་ཅང་སྐྲག་སྣང་སྐྱེས། སྐབས་དེའི་ངའི་བསམ་
ཚུལ་ནི་ཅི་འདྲའི་གླེན་རྟགས་ཚ་བ་ཞིག་རེད་ཨང༌། ཡིན་ནའང་། ཐེངས་དེ་ནས་
བཟུང་། ཁྱོད་ཀྱིས་ང་ལ་ཐེངས་གཅིག་ཀྱང་བལྟས་མ་མྱོང་།
དུས་དེར། ངས་ཕལ་ཆེར་ཉིན་རྒྱུན་ཁྱོད་ཁོ་ནར་སྒུག་ནས་བསྡད་ཅིང་། ཁྱོད་
ཀྱི་འགྲོ་འདུག་སྤྱོད་གསུམ་ལ་ལྐོག་ལྟ་བྱས་པ་ཡིན། ངེད་ཚང་གི་ཁང་བའི་སྒོ་ངོས་སུ་
ལྐོག་ལྟ་བྱེད་སའི་བུ་ག་ཞིག་ཡོད།། དེ་ནི་ཟངས་སེར་གྱིས་བཟོས་པ་དང་། བུ་ག་དེ་
ནས་ངས་ཁྱོད་ཚང་གི་སྒོ་མདུན་གྱི་གནས་ཚུལ་མཐོང་ཐུབ། བུ་ག་ཆུང་ངུ་དེ་ནི་ངས་
འཇིག་རྟེན་ལ་ཞིབ་ལྟ་བྱེད་སའི་མིག་ལྟ་བུ་ཡིན། ཀྱེ། སྙིང་ཉེ་ལགས། ངའི་བྱིས་བློ་
ལ་ཁྲེལ་དགོད་མ་གནང་རོགས། ཟླ་བ་དེ་དག་ལ། མིན། ལོ་དེ་དག་ནང་། ངས་
ཕྱི་དྲོ་རེ་རེར་དཔེ་དེབ་རེ་ལག་ཏུ་བཟུང་ཞིང་དེར་ཙོག་པུར་བསྡད་དེ། བུ་ག་དེའི་
རྒྱབ་ནས་ཁྱོད་ལ་སྒུག་སྟེ་བསྡད། དུས་མཚུངས་སུ་ངས་ད་དུང་ཨ་མ་དོགས་པ་
ཟ་བར་ཟོན་དགོས་པས། སེམས་ལ་འཚུབ་ཤ་གྲངས་མེད་ལངས་མྱོང་། གལ་ཏེ་
ཁྱོད་སྒོ་ཁར་སླེབས་ཚེ། ངའི་སྙིང་གི་འཕར་ལྡིང་སྔར་ལས་ཇེ་དྲག་ཏུ་འགྱུར། ཡིན་
ནའང་། ཁྱོད་ཀྱིས་ངའི་སེམས་ཚོར་དེ་གཏན་དུ་རྟོགས་མི་སྲིད་དེ། ཁྱོད་ཀྱི་ཁུག་
མའི་ནང་གི་ཆུ་ཚོད་འཁོར་ལོ་དང་འདྲ་བར། དེའི་རྣོ་སྐུད་དམ་དྲགས་པ་ཁྱོད་ཀྱིས་
ཚོར་ཐབས་མེད་པ་བཞིན་ནོ། །ངའི་སེམས་ཀྱི་རྣོ་སྐུད་དེས་ལྐོག་ནས་ཁྱོད་སླེབས་
པའི་དུས་ཚོད་བརྩི་བཞིན་ཡོད་ལ། ཁྱོད་ཀྱིས་རྟོགས་མི་སྲིད་པའི་ངའི་བློ་ཁ་དེ་
ཁྱོད་དང་འགྲོགས་ནས་གང་དགར་རྒྱུ། འོན་ཀྱང་དལ་ལ་རིང་བའི་ལོ་ཟླའི་ནང་
ཁྱོད་ཀྱིས་ང་ལ་ཐེངས་གཅིག་མ་གཏོགས་བལྟས་མ་མྱོང་ཞིང་། ལྟ་ཐེངས་གཅིག་
པོ་དེའང་དེ་འདྲའི་འཚུབ་ཆས་ཁེངས་ཡོད། ཁྱོད་ཀྱི་ཡོད་ཚད་ལ་ངས་རྒྱུས་ལོན་
བྱས་ཡོད་དེ། ངས་ཁྱོད་ཀྱི་ནམ་རྒྱུན་གྱི་གོམས་གཤིས་ཡོད་ཚད་ཤེས་ལ། ཁྱོད་ཀྱི་
གོང་དཀྲིས་རེ་རེ་དང་ལྭ་བ་རེ་རེ་ཡིད་ངོར་ཡོད། ཁྱོད་ཀྱི་གྲོགས་པོ་རེ་རེ་རིག་མྱོང་
བར་མ་ཟད། ཅང་མ་འགོར་བར་ངས་ཁོ་ཚོ་བློར་འབབ་པ་དང་བློར་མི་འབབ་པའི་
རིགས་གཉིས་སུ་བཀར་ཡོད། ང་རང་མོ་ལོ་བཅུ་གསུམ་ནས་བཅུ་དྲུག་བར་གྱི་ལོ་
གསུམ་ནང༌། ངའི་དུས་ཚོད་ཀྱི་སྐར་ཆ་རེ་རེ་ཁྱོད་ཀྱི་ཕྱོགས་སུ་ཤོར་བ་དང་། ཁྱོད་
ཀྱི་ཆེད་དུ་ངས་གླེན་རྟགས་ཀྱི་བྱ་བ་མང་པོ་བསྒྲུབས་མྱོང་། ཁྱོད་ལ་ཡིད་སྨོན་ཤོར་
བས། ཁྱོད་ཀྱིས་རེག་མྱོང་བའི་སྒོ་ལུང་ལ་འོ་བྱས་ཤིང༌། ད་དུང་ཁྱོད་ཀྱིས་སྒོ་ཁར་
དོར་བའི་དུ་སྣེ་བཏུས་ལ། ཁྱོད་ཀྱི་མཆུ་སྒྲོས་མཉེན་མོ་སྦྱར་མྱོང་བའི་དུ་སྣེ་ནི་ངའི་
མིག་ལམ་གྱི་གཅེས་ནོར་ཡིན།། མཚན་མོར་ཐེངས་གང་མང་ཞིག་ལ་རྒྱུ་རྐྱེན་བཙལ་ཏེ་
ཐོག་ཁང་གི་འདབས་སུ་རྒྱུག་པ་བགྲང་གིས་མི་ལང་། དེ་ནི་སྲང་ལམ་ནས་ཁྱོད་ཀྱི་
ཁང་བའི་ནང་གློག་བཀར་ཡོད་མེད་ཁོ་ནར་ལྟ་ཆེད་ཡིན་ཞིང་། དེས་ཁྱོད་རང་ཡོད་
པ་ཤེས་ཐུབ་ལ། རྟོག་བཏགས་ཀྱི་འཇིག་རྟེན་མྱུལ་ཏེ་ཁྱོད་དང་ཉེ་སར་བཅར། ཁྱོད་
རང་ཕྱིར་སོང་བའི་ཉིན་དེ་དག་ནང་། ངས་ཁྱོད་ཀྱི་གཡོག་པོ་སེམས་བཟང་དེས་
ཁྱོད་ཀྱི་ལྗོངས་རྒྱུའི་ཁུག་མ་སེར་པོ་དེ་ཁྱེར་ནས་ཐོག་ཁང་གི་གཤམ་དུ་འགྲོ་བ་མཐོང་
མ་ཐག་ང་འཚབ་འཚུབ་ཏུ་གྱུར་ཏེ་སེམས་པར་གས་ཆག་ཤོར་བ་དང་། ཁྱོད་མེད་
པའི་ཉིན་ཞག་དེ་དག་ལ་ང་ནི་བླ་འཁྱམས་པ་ལྟར་སྙིང་བོ་ཅི་ཡང་མེད་པར་གྱུར་
ཞིང་། ལས་ཀ་མེད་པར་ཁོམ་པར་གྱུར་པ་དང༌། སེམས་ཀྱང་མི་སྐྱིད་པར་ཅི་བྱ་
གཏོལ་མེད་དུ་སྡོད་དགོས་བྱུང༌། ངས་ད་དུང་སེམས་ཆུང་གིས་རང་གི་རེ་ཐག་ཆད་
པའི་སེམས་ཚོར་གསང་དགོས་ཏེ། ཨ་མས་སྐྲངས་ཡོད་པའི་ངའི་མིག་ཟུང་ལས་བྱ་
བའི་ཟུར་སྣེ་ཙམ་ཡང་རྟོགས་མི་ཐུབ་པར་བྱ་དགོས།
ངས་ད་ལྟ་ཁྱོད་ལ་བཤད་པའི་བྱ་བ་འདི་དག་ནི་བྱིས་པའི་བྱ་སྤྱོད་ཡིན་
པས། ཁྱོད་ཀྱིས་ཆོ་མེད་དགོད་བྲོ་བ་ཞིག་ཏུ་འདོད་པ་ངས་ཤེས་ཡོད། སྤྱིར་བྱ་བྱེད་
འདི་དག་ལ་ངོ་གནོང་དགོས་ནའང༌། ངས་གཏན་ནས་དེ་ལྟར་མི་འདོད་དེ། ལྷད་
མེད་ཀྱི་བརྩེ་དུང་འདིའི་རིགས་ལས་མངོན་པའི་དྭངས་གཙང་དང་སྤྲོ་སེམས་ཀྱིས་
ས་ཁྱོད་ལ་བཅངས་པའི་ལྷག་བསམ་ཟོལ་མེད་ཀྱི་ཡིད་སྨོན་མཚོན་ཡོད། གལ་ཏེ་
ཁྱོད་དང་མཉམ་དུ་ངས་མུ་མཐུད་དེ་དུས་ཚོད་ཁ་ཤས་དང་། ཐ་ན་ཉིན་ཞག་ཁ་
ཤས་ལ་སྐད་ཆ་བཤད་དགོས་ཀྱང༌། དུས་དེར་ང་ཁྱོད་དང་མཉམ་དུ་བར་ཁྱམས་
གཅིག་ནས་འཚོ་བ་རོལ་མྱོང་བ་བཞིན། ཁྱོད་ཕལ་ཆེར་ང་དང་ངོ་འཕྲད་མ་མྱོང་
ལ། བར་ཁྱམས་སུ་ཁྱོད་དང་འཕྲད་ཐེངས་རེར། གལ་ཏེ་གཡོལ་མི་ཐུབ་ཚེ། ངས་
མགོ་བོ་སྒུར་ཏེ་ཁྱོད་ཀྱི་རྩིབ་ནས་བྱ་འཕུར་བ་ལྟར་རྒྱུགས་ནས་སོང་ཞིང་། ཁྱོད་ཀྱི་
མེ་ལྟར་ཚ་བའི་མིག་མདངས་ཀྱིས་ངའི་སྤྲོ་སེམས་བཅིལ་པར་ཧ་ཅང་སྐྲག་པས། བྱ་
ཐབས་ཅི་ཡང་མེད་པར་གཙང་བོར་མཆོངས་ཏེ་འཁྱག་སིབ་སིབ་ཀྱི་སྐྱོ་བ་ཁོ་ན་
ཉམས་སུ་མྱངས། གལ་ཏེ་ང་ལ་སྐད་ཆ་བཤད་དུ་བཅུག་ཚེ། ངས་མུ་མཐུད་ནས་
དུས་ཚོད་ཁ་ཤས་དང་། ཐ་ན་ཉིན་ཁ་ཤས་རིང་ལ། ཁྱོད་ཀྱིས་སྔ་མོ་ནས་བརྗེད་
ཚར་བའི་ལོ་ཟླ་དེ་དག་བརྗོད་ཆོག ཁྱོད་ཀྱི་མི་ཚེ་ཧྲིལ་པོའི་བརྒྱུད་རིམ་ཆ་ཚང་
ཁྱོད་ལ་བརྗོད་ཆོག ཡིན་ནའང་ངས་འདི་ལྟར་བྱ་མི་སྲིད་དེ། ཁྱོད་ལ་སུན་སྣང་
དང་སྐྱོ་སྣང་སྐྱེས་སུ་འཇུག་མི་འདོད། ངས་རང་གི་བྱིས་དུས་ཀྱི་ཆེས་མཛེས་སྡུག་གི་
བརྒྱུད་རིམ་ཞིག་བདམས་ཏེ་ཁྱོད་ལ་བརྗོད་ན། ཁྱོད་ཀྱིས་བྱ་བ་འདི་དག་ཧ་ཅང་
ཆུང་ཆུང་རེད་བསམས་ཏེ་ང་ལ་ཁྲེལ་དགོད་མ་གནང་རོགས། བྱིས་པའི་མིག་ལམ་
དུ་བྱ་བ་འདི་མི་ཆུང་ཞིང་དོན་ཆེན་དཔེ་མེད་ཅིག་ཡིན་པ་ཤེས་དགོས། དོན་དག་
འདི་ཕལ་ཆེར་གཟའ་ཉི་མ་ཞིག་ལ་བྱུང་བ་ཡིན་ཏེ། ཁྱོད་རང་ཕྱི་རོལ་དུ་ལྗོངས་རྒྱུར་
བུད་སོང་། ཁྱོད་ཀྱི་གཡོག་པོས་ཁང་སྒོ་ཕྱེས་ཏེ་གད་བདར་གཙང་མར་བྱས་པའི་ས་
གདན་དེ་ཕྱིར་ཁང་བའི་ནང་དུ་འདྲུད་ཀྱིན་འདུག གཡོག་པོ་སེམས་བཟང་དེས་ས་
གདན་མ་ཐེག་པར་ཡོད་དུས། ང་ལ་དབང་མེད་དུ་སྤོབས་པ་ཞིག་རྒྱས་ཏེ། གཡོག་
པོའི་སར་སོང་ནས། ཁོ་ལ་རོགས་རམ་བྱེད་དགོས་མིན་དྲིས་པར། ཁོ་ངའི་བྱ་སྤྱོད་
ལ་ཡ་མཚན་སྐྱེས་ནའང་། མཐར་ང་ལ་རོགས་བྱེད་དུ་བཅུག ངས་ཀྱང་གོ་སྐབས་
དེ་དང་བསྟུན་ནས་ཁྱོད་ཀྱི་ཁང་བའི་ནང་གི་རྣམ་པར་བལྟས། དུས་དེར་ངའི་སེམས་
ནི་ཅི་འདྲའི་གུས་ཤིང་འཚབས་པ་དང་ལྷག་བསམ་ཟོལ་མེད་ཅིག་རེད་ཨང་། ཚོར་བ་
དེའི་རིགས་ངས་ཁྱོད་ལ་བརྗོད་ཐབས་མི་འདུག ངས་ཁྱོད་ཀྱི་འཚོ་བའི་ཡུལ་ཁམས་
ཆུང་ངུ་མཐོང་བ་དང༌། ཁྱོད་རྒྱུན་དུ་སྡོད་སའི་སྒྲོག་ཙེ་ཆུང་ཆུང་མཐོང་ཞིང་། དེའི་
སྟེང་དུ་མེ་ཏོག་བཙུགས་པའི་མཐིང་མདོག་གི་ཆུ་ཤེལ་བུམ་པ་ཞིག་བཞག་ཡོད་པ་
མཐོང་། ད་དུང་ངས་ཁྱོད་ཀྱི་ཆ་སྒམ་དང་རི་མོ། དཔེ་དེབ་སོགས་ཀྱང་མཐོང་
སོང་། ངས་འཚབ་འཚུབ་ཀྱིས་སྐོར་ལྟ་ཞིག་བྱས་པ་ལས་ཁྱོད་ཀྱི་འཇིག་རྟེན་ལ་
གསལ་ཐག་ཆོད་པ་ཞིག་བལྟ་མ་ཐུབ། ཁྱོད་ལ་བློ་དཀར་བའི་གཡོག་པོ་རྗོན་གྱིས་ང་
ལ་དེ་འདྲའི་དུས་ཚོད་རིང་བོ་ཞིག་སྟེར་མི་སྲིད། ཡིན་ནའང་། དུས་ཡུན་ཐུང་ངུ་
དེ་བརྒྱུད་ནས། ངས་ཁྱོད་ཀྱི་ཁང་བའི་ནང་གི་རྣམ་པ་ཡོད་ཚད་སེམས་ལ་བཟུང་
ཡོད། དེ་ནི་ངར་མཚོན་ན་རྒྱུ་ཆ་འགངས་ཆེན་ཞིག་ཡིན་ལ། གཉིད་དུས་སམ་ཡང་
ན་སད་དུས་གང་ཡིན་རུང་། ཁྱོད་ཀྱི་འཚོ་བར་རྟོག་འཆར་བྱ་ཐུབ།
བྲེལ་མ་འཚབ་ཀྱིས་འདས་པའི་དུས་ཚོད་སྐར་མ་གཅིག་དེ་ནི་ངའི་བྱིས་དུས་
ཀྱི་ཆེས་བདེ་སྐྱིད་ལྡན་པའི་དུས་ཤིག་ཡིན། ངས་ཁྱོད་ལ་བྱ་བ་འདི་བརྗོད་དོན་
ནི། ང་ངོ་མི་ཤེས་པའི་ཁྱོད་ལ། བུད་མེད་ཅིག་ཁྱོད་ཀྱི་ཆེད་དུ་ཤ་ཟད་རུས་སྐམ་དུ་
གྱུར་ཚུལ་དང་། ད་དུང་ཁྱོད་ཀྱི་ཡོད་ཚད་ལ་འཁྲེང་ཞིང་ཞེན་པའི་ངང་ཚུལ་ཤེས་
སུ་འཇུག་ཆེད་ཡིན། ངས་ཁྱོད་ལ་བཤད་པ་ནི་ངའི་བདེ་སྐྱིད་ཀྱི་དུས་ཁོ་ན་མ་ཡིན་
པར། ད་དུང་ཆེས་སྐྲག་སྣང་སྐྱེས་པའི་དུས་ཀྱང་ཡོད། ཡིད་ཕངས་པ་ནི། དོན་
དག་དེ་གཉིས་ཀྱི་བར་ཐག་ཧ་ཅང་ཉེ་བ་དེ་ཡིན། ངས་གོང་དུ་ཁྱོད་ལ་བཤད་མྱོང་
བ་བཞིན། ཁྱོད་ཀྱི་ཆེད་དུ་ང་རང་དོན་དག་གང་ཡང་སྣང་མེད་དུ་སྐྱུར་མཁན་
ཞིག་ཏུ་གྱུར་ཏེ། རང་གི་ཨ་མ་ལའང་མཉམ་མ་བཞག་པ་དང་། མི་གཞན་པར་དེ་
ལས་ཀྱང་དོ་སྣང་མི་བྱེད་མཁན་ཞིག་ཏུ་གྱུར། ཡུལ་ཨེན་སི་བྷིར་ཁི་ནས་ཕེབས་པའི་
རྒད་པོ་ཞིག་ངའི་ཨ་མའི་ཤ་ཉེ་ཡིན་པ་ལའང་མཉམ་མ་བཞག ཁོ་ནི་ཚོང་བ་ཞིག་
སྟེ། དུས་རྒྱུན་དུ་ངེད་ཚང་ལ་ཕེབས་པ་དང་། ཕེབས་ཐེངས་རེར་དུས་ཡུན་རིང་
བོར་སྡོད། ང་དེར་དགའ་སྤྲོ་སྐྱེས་མྱོང་ཞིང་། ལན་རེར་ཁོས་ངའི་ཨ་མ་ཁྲིད་དེ་ཟློས་
གར་ལ་བལྟ་རུ་བུད་འགྲོ། དེ་ལྟར་ང་གཅིག་པུ་ཁྱིམ་དུ་ལུས་པས། སྒོ་ཁའི་བུ་ག་ཆུང་
ངུ་ལས་ཁྱོད་ལོག་པར་ལྟ་ཐུབ་པ་དང་། ཁྱོད་དྲན་ཆོག་པས། དེ་ནི་ངར་མཚོན་ན་
ཆེས་བདེ་སྐྱིད་ཀྱི་བྱ་བ་ཞིག་གོ། ཡིན་ནའང་། དེའི་རྗེས་ཀྱི་ཉིན་ཞིག་ལ། ཨ་མས་
ང་མོའི་ཁང་བའི་ནང་དུ་བོས་ཏེ་སྐད་ཆ་ཤབ་ཤུབ་འགའ་བཤད་རྗེས། བྱ་བ་གལ་
ཆེན་ཞིག་ང་དང་གྲོས་མོལ་བྱེད་དགོས་ཟེར། ངའི་ངོ་མདོག་འཕྲལ་དུ་སྐྱ་བོར་གྱུར་
ཞིང་། བྲེད་ཤ་ལངས་ཏེ་སྙིང་ཆུང་ལྕིག་ལྟིག་ཏུ་ལྡིང༌། ཁོ་མོས་ངའི་བསམ་ཚུལ་
ཤེས་སོང་བ་ཡིན་ནམ། ཐོག་མར་ངའི་ཡིད་ལ་དྲན་པ་ནི་ཁྱོད་ཡིན་ལ། ངའི་སེམས་
ཁོང་གི་ཆེས་རྩ་ཆེ་བའི་གསང་བ་དེ་ཡིན་ཞིང་། དེ་ནི་ང་དང་ཕྱི་ཕྱོགས་འབྲེལ་འདྲིས་
བྱེད་པའི་ཟམ་པ་ལྟ་བུ་ཡིན།། ཡིན་ནའང་། ངའི་ཨ་མ་དེ་ལས་ལྡོག་སྟེ་མཚར་སྣང་
སྐྱེས་ཞོར་ཞི་འཇམ་གྱིས་ང་ལ་འོ་རེ་གཉིས་ཤིག་བྱས་སོང་། དེ་ནི་རྒྱུན་ལྡན་ཞིག་མིན་
ཏེ། ཁོ་མོས་དུས་རྒྱུན་ང་ལ་འོ་བྱས་མ་མྱོང་། དེར་མཐུད་ནས་ང་རང་འབོལ་ཁྲིའི་
སྟེང་ཕར་འཐེན་ཏེ། ཁོ་མོའི་གམ་ནས་ཙོག་ཏུ་བཅུག་རྗེས། ཁ་སྐྱེངས་ཞོར་ངག་སྒོ་
ནས་ཆད་མ་མཐུད་པའི་ཚིག་གིས་ང་ལ “ངའི་གཉེན་ཉེ་དེའི་ཆུང་མ་ཚེ་ལས་འདས་
པས། ད་ལྟའི་བར་ཁེར་ཧྲེང་དུ་ལུས་ཡོད། ཉེ་ཆར་ཁོས་ང་ལ་གཉེན་སྒྲིག་པའི་རེ་བ་
ཞུས་སོང” ཟེར། ངའི་ཨ་མས་ཁོའི་རེ་བ་དེ་དང་ལེན་བྱ་རྒྱུའི་སེམས་ཐག་བཅད་པ་
དང་། ད་དུང་དེ་ནི་ངའི་ཆེད་དུ་ཡིན་ཟེར། ངའི་སྙིང་རྩའི་ཟུངས་ཁྲག་དྲོན་མོ་དྲག་
ཏུ་འཕྱོ་ཞིང༌། ཀླད་པར་ཁྱོད་ཁོ་ན་འཁོར་བྱུང༌། སེམས་བློང་བློང་པོར་གྱུར་པས་
ངག་ལྐུགས་ཏེ། “དེས་ན……ངེད་གཉིས་ཀྱིས....ཁྱིམ་གཞིས་སྤོར་དགོས་སམ” ཞེས་
དྲིས་པར། “ལོས་དགོས། ངེད་གཉིས་ཀྱང་ཨེན་སི་བྷིར་ཁི་ལ་སྤར་དགོས། ཧྥིར་
དྷི་ནན་ཊི་རུ་ཧ་ཅང་ལྟ་ན་སྡུག་པའི་སྤྲོ་ཁང་ཞིག་ཡོད” ཅེས་ཟེར། ངའི་རྣ་ལམ་དུ་
མོའི་སྐད་ཆ་དེ་དག་ཁོ་ན་ལས་ཅི་ཡང་མ་ཐོན། སྐད་ཅིག་མ་དེར་ངའི་མིག་ལམ་
ནག་ཐིབ་བེར་གྱུར། དུས་དེར་ང་རང་དྲན་མེད་དུ་བརྒྱལ་སོང་བ་རྗེས་ནས་ཤེས་
པ་ཡིན། ཨ་མས་ངའི་ཕ་གཡར་ལ་འགྱུར་ཉེ་བའི་མི་དེར་སྐད་དམའ་མོས་སྐད་ཆ་
འགའ་བཤད་པ་དང་དུས་དེར་ཁོ་རང་སྒོ་རྒྱབ་ཏུ་ཡིབས་ཡོད། ངས་སྐད་ཅིག་མར་
ཁུ་ཚུར་བསྡམས་པ་དང་ལུས་པོ་ཤ་རྡོག་ཅིག་དང་འདྲ་བར་དེར་འགྱེལ་སོང༌། རང་
ཐག་རང་གཅོད་ཀྱི་དབང་ཆ་མེད་པའི་བྱིས་པ་ཞིག་གིས་ཁོ་ཚོའི་བསམ་ཚུལ་ལ་རྒོལ་
ཐབས་བྲལ། དེའི་རྗེས་སུ་བྱུང་བའི་དོན་དེ་དག་ངས་ཁྱོད་ལ་སྐད་ཆས་མཚོན་ཐབས་
མི་འདུག དོན་དེས་ང་ལ་ཐེབས་པའི་ཤུགས་རྐྱེན་ནི་ད་ལྟའི་བར་དུ་རྒྱུན་བསྲིངས་
ཤིང༌། ངས་འཕྲིན་ཡིག་འབྲི་དུས་ཀྱི་སྐབས་འདིར་ཡང་དོན་དེ་ཡིད་ལ་དྲན་པས་
སྙུག་གུ་བཟུང་ཡོད་པའི་ལག་པ་མཚམས་མེད་པར་ལྕུག་ལྕུག་ཏུ་འདར་བྱུང༌། ངས་
ཁོ་ཚོར་རང་གི་སེམས་གཏིང་གི་གསང་བ་བརྗོད་ཐབས་མེད་པས། ཁོ་ཚོས་བལྟས་
ན་ངས་གནས་སྤོར་མི་འདོད་པར་ཨུ་ཚུགས་བྱེད་པ་དང༌། བློ་རིག་བཀོལ་བ་དང་
བསམ་ངན ཁོག་བཅངས་ཀྱི་ཉམས་ཤིག་སྟོན་པ་འདྲ། ཁོ་ཚོས་ངའི་བསམ་འཆར་ལ་
མི་ཉན་པར་མ་ཟད། ད་དུང་ང་ལ་ཁ་ཡའང་མི་བྱེད་པར་ལྐོག་ནས་གྲ་སྒྲིག་བྱེད་ཀྱིན་
འདུག ང་སློབ་གྲྭར་སོང་བའི་བར་གསེང་དང་བསྟུན་ནས་ཁོ་ཚོས་དངོས་པོ་ཡོད་
ཚད་སྤར་ཚར། ང་ཁྱིམ་དུ་སླེབས་ཐེངས་རེར་ཁྱིམ་ཆས་ཇེ་ཉུང་དུ་སོང་ཡོད་ལ། དེ་
དག་བཙོང་བ་མིན་ན་སྤར་ཚར་བ་རེད། ངས་མིག་ཅེ་རེར་རང་ཁྱིམ་སྟོང་བར་གྱུར་
བར་བལྟས་ནས་བསྡད་ཅིང༌།། ངའི་འཚོ་བའང་དེ་ཡིས་རྡུལ་དུ་བརླགས། ཉིན་གུང་
ཞིག་ལ། ང་རང་ཁྱིམ་དུ་གུང་ཟས་ཟ་བར་སོང་དུས། དངོས་ཟོང་སྐྱེལ་མཁན་དག་
ངེད་ཚང་ན་བྲེལ་འཚུབ་ཀྱིས་ཁེངས་པ་མཐོང་ལ། ཁོ་ཚོས་ཁྱིམ་ཆས་ལ་ཐུམ་བརྒྱབ་
སྟེ། ཅ་ལག་ཡོད་ཚད་སྤོ་གྲབས་བྱེད་ཀྱིན་འདུག ཁང་བའི་ནང་སྟོང་བར་གྱུར་
ཞིང་། ཤུལ་དུ་བསྡུ་གསོག་བརྒྱབ་ཚར་བའི་སྒམ་དང་དམག་སྤྱོད་མལ་ཁྲི་གཉིས་ཡོད་
པ་ལྷག་འདུག ང་ཚོ་དེར་ཆེས་མཐའ་མཇུག་གི་ཞག་མ་གཅིག་པུར་བསྡད་རྗེས། ཕྱི་
ཉིན། རླངས་འཁོར་ལ་བསྡད་དེ་ཨེན་སི་བྷིར་ཁི་རུ་འགྲོ་དགོས།
ང་རང་ས་དེར་འབྲལ་ཁའི་ཆེས་མཐའ་མཇུག་གི་ཉིན་མོར། ངའི་སེམས་ལ་གློ་
བུར་དུ་ཁྱོད་ཉིད་མེད་པའི་ལོ་ཟླའི་ནང་ང་རང་གསོན་ཐབས་མེད་པ་དང་། ཁྱོད་
ནི་ངའི་ཚེ་སྲོག་ཁྲོད་ཀྱི་མགོན་སྐྱབས་གཅིག་པུ་ཡིན་པ་ཚོར། ང་འཆི་བའི་བར་
དུའང་སྐབས་དེའི་རང་གི་དྲན་ཚུལ་གསལ་བོར་བརྗོད་དཀའ་ཞིང་། དུས་དེར་རེ་
ཐག་ཆད་ཡོད་པས། ངས་ཁུ་སིམ་མེར་གནད་དོན་ལ་བསམ་གཞིག་གཏོང་ཐུབ་
བམ། དུས་དེར་ངའི་ཨ་མ་ཁྱིམ་དུ་མེད་པས། ང་གློ་བུར་དུ་ཡར་ལངས་ཏེ་སློབ་ལྭ་
གོན་ནས་ཁྱོད་རང་འཚོལ་དུ་འགྲོ་དགོས་བསམ། མ་རེད། ལུས་པོ་རེངས་པོར་གྱུར་
ཞིང་འདར་མཚམས་མི་འཇོག་པས། ང་རང་ཉིད་སོང་བ་མིན་ཏེ། རྡོ་ཁབ་ལེན་
ལྟ་བུའི་སྟོབས་ཤུགས་ཤིག་གིས་ང་ཁྱོད་ཀྱི་སྒོ་ཁར་དྲངས་སོང་། ངས་ཁྱོད་ལ་བཤད་
མྱོང་སྟེ། ང་རང་གིས་ཀྱང་ག་བྱེད་འདི་བྱེད་མ་ཤེས་པས། ཁྱོད་ཀྱི་མདུན་དུ་པུས་
མོ་ས་ལ་བཙུགས་ཏེ་ང་རང་གཡོག་མོར་ལེན་པར་ཞུ་བ་བྱེད་ན་བསམ་ཞིང་། ཐ་
ན་བྲན་གཡོག་བྱས་ཀྱང་ཆོག་སྙམ། ཁྱོད་ཀྱིས་ང་ལ་ཁྲེལ་དགོད་བྱེད་པར་དོགས་
པ་དང་། མོ་ལོ་བཅོ་ལྔར་སོན་པའི་བུ་མོ་ངའི་དྭངས་གཙང་ཧོལ་རྒྱུག་གི་བྱ་སྤྱོད་
ལ་འཕྱ་དགོད་བྱེད་པར་སྐྲག སྙིང་ཉེ་ལགས། ཁྱོད་ཀྱིས་ཤེས་དགོས་པ་ནི། དུས་
དེར་ང་རང་བར་ཁྱམས་སུ་འགྲེངས་དུས་གྲང་རླུང་རྐང་ལ་ཟུག་ཅིང་། ཞེད་སྣང་
གིས་ལུས་ཡོངས་རེངས་པོར་གྱུར་པས། རྟོགས་དཀའ་བའི་སྟོབས་ཤུགས་ཤིག་གི་
ངར་སྐུལ་འོག ང་མདུན་དུ་བསྐྱོད་པ་ཡིན། ངས་ཤེད་ཤུགས་གང་ཡོད་བཏོན་
ནས། ད་གཟོད་འདར་སིག་སིག་གི་ལག་པ་ཕར་བསྲིངས་ཏེ། མཛུབ་མོས་ཁྱོད་
ཀྱི་སྒོ་དྲིལ་མནན། གནས་ཚུལ་དེ་འདྲ་ཡིན་པ་ཁྱོད་ཀྱིས་ཤེས་ཚེ། ང་ལ་ཁྲེལ་
དགོད་བྱ་མི་སྲིད། སྐབས་དེའི་དྲིལ་སྒྲ་རྣར་གཟན་པ་དེ། ངས་ད་དུང་ཡང་ཚོར་
ཐུབ། དེའི་རྗེས་སུ་ཡོད་ཚད་ཁུ་སིམ་མེར་གྱུར་ཞིང༌། ངའི་སྙིང་གི་འཕར་ལྡིང་ཡང་
ཕལ་ཆེར་མཚམས་བཞག་པ་དང༌། ཁྲག་རྒྱུན་ཡང་འཁོར་སྐྱོད་བྱེད་མཚམས་བཞག་
པས། ངས་དེ་རུ་བློ་སེམས་རྩེ་གཅིག་གིས་ཉན་ཞིང་། ཁྱོད་ཀྱིས་སྒོ་འབྱེད་མིན་ལ་
ཧད་དེ་བསྡད།
ཡིན་ནའང་། ཁྱོད་རང་སྒོ་འབྱེད་པར་མ་ཡོང་ཞིང་མི་སུ་ཡང་སླེབས་མ་
བྱུང༌། དོན་དུ། ཉིན་དེའི་ཕྱི་དྲོར་ཁྱོད་རང་ཡུལ་དུ་མི་འདུག་ཅིང་། རྗོན་ཡང་
སྒོ་ཕྱིར་བུད་སོང་བ་འདྲ། ང་ཡང་གོམ་པ་འཁྱར་འཁྱོར་གྱིས་ཕྱིར་རང་ཁྱིམ་དུ་
ལོག ཁྱིམ་གྱི་ཅ་ལག་ཚང་མ་སྤར་ཟིན་པས་ཁང་བ་སྟོང་ཤིག་ཤིག་ཏུ་སྣང་། ངའི་
རྣ་ལམ་དུ་ད་དུང་སྒོ་དྲིལ་གྱི་སྒྲ་གྲག་གིན་འདུག ཁྱོད་ཚང་གི་སྒོ་ཁ་ནས་ངེད་ཚང་
བར་གོམ་པ་བཞིའི་ལམ་ཐག་ལས་མེད་ཀྱང་། གངས་ཁྲོད་དུ་དཀའ་ཁག་གིས་དུས་
ཚོད་མང་པོར་ཕྱིན་པ་དང་འདྲ་བར་ངལ་དུབ་ཀྱིས་མནར་བའི་ལུས་པོར་སྟོབས་
ཤུགས་ཅི་ཡང་མེད་པར་དེ་མ་ཐག་སྟན་ཐོག་ཏུ་འགྱེལ། སྐབས་དེར་ངའི་ལུས་ཡོངས་
སུ་སྟོབས་ཤུགས་ཅི་ཡང་ལྷག་མེད་ནའང༌། ཁོ་ཚོས་ང་རང་གནས་དེ་ནས་མ་ཁྲིད་
པའི་སྔོན་དུ། ངས་ད་དུང་ཁྱོད་རང་ཐེངས་གཅིག་ལ་མཐོང་ན་སྙམ་ཞིང་། སྔར་
བཞིན་ཁྱོད་དང་སྐད་ཆ་འགའ་བཤད་འདོད་ཀྱི་སེམས་འདུན་བཅངས་ཡོད། ངའི་
སེམས་ལ་ཆགས་སྲེད་ཀྱི་ནག་ནོག་གི་དྲི་མ་མེད་ཚུལ་ཁྱོད་ལ་མནའ་བོར་ཆོག སྐབས་
དེར། ང་ད་དུང་ལྷད་མེད་ཀྱི་བུ་མོ་ཆུང་ཆུང་ཞིག་ཡིན་པས། ཁྱོད་དྲན་པ་མ་
གཏོགས་སེམས་ལ་འཆར་རྒྱུ་གང་ཡང་མི་འདུག ཡང་བསྐྱར་ཁྱོད་དང་ཐེངས་ཤིག་
མཇལ་ཏེ། ཁྱོད་དང་གཤིབ་ནས་ཨེན་ཙམ་བསྡད་ན་བསམས། དལ་ལ་རིང་བའི་
མཚན་མོ་དེར སྙིང་ཉེ་ལགས། ཁྱོད་ཀྱིས་ངས་འཇིགས་སྣང་ཁྲོད་ཁྱོད་རང་ཕེབས་
པར་སྒུག་ཡོད་པ་ཤེས་སམ། ངའི་ཨ་མ་གཉིད་མ་ཐག ང་རང་རྐང་འཇབ་ལག་
འཇབ་ཀྱིས་སྒོ་ཁྱམས་སུ་སོང་སྟེ། སེམས་ཞིབ་མོས་ཁྱོད་རང་ནམ་ཞིག་ཕྱིར་སླེབས་
པར་རྣ་བ་བླགས་ཤིང་། ཞག་གང་བོར་ཁྱོད་ལ་སྒུག་ནས་བསྡད། ཁྱོད་ཀྱིས་ཤེས་
དགོས་པ་ནི་མཚན་མོ་དེ་ནི་གྲང་ཞིང་འཁྱག་པའི་མཚན་མོ་ཞིག་རེད། ང་རང་
ངལ་ཞིང་དུབ་པ་དང་སྒོ་ཁྱམས་སུ་རྐུབ་སྟེགས་མེད་པས། ས་ངོས་སུ་ཁ་སྦུབ་ཏུ་
བསྡད་ལ། སྒོ་ཞབས་ནས་བསེར་བུ་གྲང་མོ་ཤུར་ཤུར་ཏུ་རྒྱུ། མཐིལ་ཤིང་ཡང་སྲ་
ཞིང་འཁྱག ངས་སྟོད་ལྭ་སྲབ་མོ་གྱོན་ཏེ་དེར་གན་རྐྱལ་དུ་བསྡད་ཡོད་ཅིང༌། བལ་
གདན་ཡང་དཀྲིས་མེད། ངས་རང་ཉིད་ཇེ་དྲོར་བཏང་ཚེ། གཉིད་དུ་ཤོར་ན་ཁྱོད་
ཀྱི་གོམ་སྒྲ་ཐོས་མི་ཐུབ་པར་དོགས། ང་རང་མཐིལ་ཤིང་ཐོག་ཏུ་ཉལ་ཡོད་པས་ཧ་
ཅང་མི་བདེ་ཞིང་། ལུས་ཡོངས་སུ་ཟུག་གཟེར་ལངས་པ་དང༌། རྐང་བའི་རྩ་ཡང་
འཁུམས་པས། རང་ཤུགས་ཀྱིས་འཁུམ་ནས་རྡོག་རྡོག་ཅིག་ཏུ་གྱུར་པ་དང༌། དཔུང་
བ་གཉིས་གྲང་ནས་སིག་སིག་ཏུ་འདར། མུན་པ་སྟུག་པོའི་སྒོ་ཁྱམས་དེ་རུ་ང་ཧ་ཅང་
གྲང་མོད། ཡིན་ནའང་ང་ཡང་ནས་ཡང་དུ་ཡར་འགྲེང་དགོས་བྱུང༌། ངས་སྔར་
བཞིན་ཁྱོད་ལ་སྒུག་ནས་བསྡད་ཅིང༌། དེ་ནི་ལས་དབང་གི་ལོག་ཕེབས་ལ་སྒུག་པ་
དང་འདྲ།
མཇུག་མཐར་ངས་ཐོག་ཁང་འོག་ཏུ་མི་ཞིག་གིས་ལྡེ་མིག་གིས་སྒོ་འབྱེད་བཞིན་
པ་ཐོས་བྱུང་། ངས་བལྟས་ན་ཕལ་ཆེར་ནམ་གུང་གི་ཆུ་ཚོད་གཉིས་ནས་གསུམ་
བར་ཡིན་པ་འདྲ། དེའི་རྗེས་ནས་ཐོག་ཁང་དུ་ཡར་འཛེག་པའི་གོམ་སྒྲ་ཐོས། སྐད་
ཅིག་མ་དེར་ངའི་ལུས་སྟེང་གི་གྲང་ངར་ཡོད་ཚད་གར་སོང་ཆ་མེད་དུ་གྱུར་ཏེ་ཚ་
ལམ་ལམ་དུ་གྱུར་བའི་ཚོར་བ་སྐྱེས་པས། ངས་ཡང་ཞིང་དལ་བའི་ངང་ནས་སྒོ་
ཕྱེས་ཏེ། འཕྲལ་མར་ཁྱོད་ཀྱི་མདུན་དུ་བརྒྱུགས་ནས་རྐང་བའི་ཐད་དུ་འགྱེལ་ན་
བསམས། གནམ་རྒན་མ། ངས་སྐབས་དེར་བྱ་བ་ཅི་ཞིག་སྒྲུབ་པ་རང་ཉིད་ཀྱིས་
ཀྱང་ཤེས་མ་བྱུང༌། དུས་དེར་ང་རང་དངོས་གནས་གླེན་ཞིང་རྟུལ་བ་ལ་ཨང་། གོམ་
སྒྲ་དེ་ང་དང་ཇེ་ཉེ་ནས་ཇེ་ཉེ་ཡིན་པ་ཐོས་ཤིང་། སྒྲོན་འོད་ཀྱང་སྐས་ཐེམ་ལས་དལ་
གྱིས་མངོན་བྱུང༌། ངས་འཚབ་འཚུབ་ཀྱིས་སྒོ་ལུང་ལ་འཇུས་པར་ལུས་པོ་ལྕུག་ལྕུག་ཏུ་
འདར། མི་ཞིག་ཡར་ཡོང་བཞིན་པ་ཁྱོད་རང་ཡིན་སྲིད་དམ།
ནོར་མི་འདུག ཡར་ཡོང་མཁན་དེ་ཁྱོད་རང་རེད། སྙིང་ཉེ་ལགས། ཡིན་
ནའང་ཁྱོད་གཅིག་པུ་མ་རེད། ངས་ཁྱོད་ཀྱིས་སྐད་དམའ་མོས་སྐད་ཆ་བཤད་པའི་སྒྲ་
ཐོས་བྱུང༌། དེའི་ནང་དུ་ད་དུང་འཇམ་ལ་མཉེན་པའི་དགོད་སྒྲ་དང་གོས་ཀྱི་ལྭ་བ་
ཐང་ལ་དྲུད་པའི་སྒྲ་ཡང་ཡོད།། ནོར་མི་འདུག ཁྱོད་རང་བུད་མེད་ཅིག་དང་མཉམ་
དུ་ཡོང་བཞིན་འདུག
ངས་མཚན་མོ་དེ་ཇི་ལྟར་བསྐྱལ་བ་རང་ཉིད་ཀྱིས་ཀྱང་མི་ཤེས། ཕྱི་ཉིན་ཞོགས་
པར། ཁོ་ཚོས་ང་རང་ཨེན་སི་བྷིར་ཁི་ལ་ཁྲིད་སོང༌། ངས་ངོ་རྒོལ་མ་བྱས་ལ་ངོ་རྒོལ་
བྱེད་པའི་སྟོབས་ཤུགས་ཀྱང་མི་འདུག
སང་དགོང་མོ། ངའི་གཅེས་ཕྲུག་ཚེ་ལས་འདས་སོང་། ང་གཅིག་པུ་ཁེར་
ཧྲེང་གིས་འཇིག་རྟེན་འདི་ནས་གསོན་དགོས་བྱུང༌། སང་ཉིན་ནག་ཅིང་ལྟིག་པའི་
སྐྱེས་པ་རྒྱུས་མེད་དེ་དག་ཡོང་སྟེ། ངའི་གཅེས་ཕྲུག་དུར་སྒམ་དུ་འཇུག་སྲིད། ངའི་
གྲོགས་པོ་ཚོས་ཀྱང་འདས་མཆོད་ལ་མེ་ཏོག་ཕྲེང་བ་འཁྱེར་ཡོང་ངེས། འོན་ཀྱང་
མེ་ཏོག་དེ་དག་དུར་སྒམ་སྟེང་བཞག་ཀྱང་གོ་ཅི་ཡང་མི་ཆོད་དོ། །ཁོ་ཚོས་ང་ལ་ཁ་
བརྡ་དང་སེམས་གསོ་བྱས་རུང་། དེས་ཀྱང་ང་ལ་ཕན་ཅི་ཡང་ཐོགས་མི་ཐུབ། རྗེས་
ཕྱོགས་ཀྱི་མི་ཚེའི་ནང་ང་ཁེར་ཧྲེང་ཡིན་པ་ངས་ཤེས་ཡོད། འཇིག་རྟེན་འདིར། མི་
ཚོགས་ཁྲོད་ཁེར་རྐྱང་གི་འཚོ་བ་རོལ་དགོས་པ་ལས་ལྷག་པའི་འཇིགས་སྣང་གི་སྣང་
ཚུལ་ཞིག་གང་དུ་ཡོད་དམ། ངས་ཨེན་སི་བྷིར་ཁི་རུ་ལོ་གཉིས་ལ་འཚོ་བ་རོལ་
བ་ལས་བྱུང་བའི་ངེས་ཤེས་ནི་དེ་ཙམ་ཡིན་ལ། ལོ་ཟླ་དེ་ནི་ཧ་ཅང་དལ་ལ་རིང་
བའོ། །ང་རང་ལོ་བཅུ་དྲུག་ནས་བཅོ་བརྒྱད་ལོན་པའི་བར་གྱི་ལོ་ཟླའི་ཁྲོད། ཁྱིམ་མི་
དང་མཉམ་དུ་འཚོ་བ་རོལ་ནའང་། ང་ནི་གཞན་གྱིས་སྣང་མེད་དུ་བོར་བའི་བཙོན་
མ་ཞིག་དང་གཉིས་སུ་མ་མཆིས། ངའི་ཕ་གཡར་སྨྲ་བ་ཉུང་ཞིང་ངང་རྒྱུད་འཇམ་
པ་དང༌། ང་ལ་ཤིན་ཏུ་གཅེས་སྐྱོང་བྱེད། ཨ་མས་མ་བསམས་ས་ནས་ང་ལ་འཚེ་
བ་དེར་ཁ་གསབ་བྱ་ཆེད། ནམ་རྒྱུན་ངའི་འདོད་བློ་དང་བསྟུན་གང་ཐུབ་བྱས། ལོ་
ཆུང་ཚོ་ངའི་མཐའ་བསྐོར་ནས་འདུག་པར་སྤྲོ་ཞིང༌། ཁོ་ཚོས་ང་ལ་ངོ་དགའ་བྱེད་
ནའང་། ངས་བསམ་གཟས་ནས་ཁོ་ཚོ་དང་བར་ཐག་བཀྱེད་ཅིང་། མི་དེ་དག་
དང་འདྲིས་ལོབས་བྱ་མ་འདོད། ཁྱོད་རང་མེད་ན། ངས་སྤྲོ་སྐྱིད་ཀྱིས་ཁེངས་པའི་
འཚོ་བ་ཞིག་རོལ་འདོད་མི་འདུག གཅིག་པུར་རང་ཉིད་ཀྱི་སྐྱོ་ལ་མུག་པའི་འཇིག་
རྟེན་ཆུང་ངུར་བྱིངས་ཏེ་ཁེར་རྐྱང་དུ་བསྡད་ཅིང་། རང་གིས་རང་ལ་མནར་གཅོད་
བཏང་། ཁོ་ཚོས་ང་ལ་ལྭ་བ་གསར་བ་མང་པོ་ཉོས་ནའང་། ངས་གཅིག་ཀྱང་མ་
བླངས་ཤིང་གོན་མ་མྱོང་། ངས་ཁོ་ཚོ་དང་མཉམ་དུ་ཟློས་གར་ལ་ལྟ་བ་དང༌། རོལ་
དབྱངས་སྤྲོ་སྟོན་ལ་གསན་པ། ཕྱི་རོལ་དུ་སྤྲོ་གསེང་ལ་འགྲོ་བ་སོགས་གཅིག་ཀྱང་
དང་ལེན་མ་བྱས། ཕལ་ཆེར་སྲང་ཉུལ་དུའང་སོང་མ་མྱོང་། སྙིང་ཉེ་ལགས། ཁྱོད་
ཡིད་ཆེས་སམ། ང་རང་གྲོང་ཁྱེར་དེར་ལོ་གཉིས་ལ་བསྡད་ཀྱང་། ངས་སྲང་ལམ་
ཁ་ཤས་ལས་མི་ཤེས་ཤིང་། ཐ་ན་བཅུ་ཐམ་པའང་མི་འདུག ངས་ཉིན་རྒྱུན་སྐྱོ་
གདུང་ཁྲོད་དུས་འདའ་བར་བྱས་ལ། ཁྱོད་རང་མ་མཐོང་ན། ང་གང་ལའང་སྤྲོ་
སྣང་མེད་པར་གྱུར། ང་རང་ཁྱོད་དྲན་པའི་སྐྱོ་གདུང་ཁོ་ནའི་ཁྲོད་འཐོམས་ན་བསམ་
ཞིང་། རང་གི་སེམས་ཁོང་གི་ཟབ་སར་ཁྱོད་ཁོ་ན་དང་ལྷན་ཅིག་ཏུ་བསྡད་དེ། བྱ་
བ་གཞན་པར་སེམས་གཡེང་དུ་འཇུག་མི་འདོད། ང་གཅིག་པུ་ཁྱིམ་ནས་ཧད་དེ་
བསྡད་ཅིང་། ཧད་དེ་སྡོད་ཐེངས་རེར་ཆུ་ཚོད་ཁ་ཤས་འགོར་འགྲོ། མཚམས་རེར་
ཉིན་གང་བོར་ལུས་འགྲོ། ངས་ཁྱོད་ཁོ་ན་དྲན་པས། དོན་དག་གཞན་པར་ཁ་ཡ་མ་
བྱས། ངས་ཁྱོད་དང་འབྲེལ་བ་ཡོད་པའི་འདས་དོན་ཡོད་ཚད་ཡང་སྐོར་བསྐྱར་སྐོར་
གྱིས་དྲན་གསོས་ཤིང་། བྱ་བ་ཆུང་ངུ་གཅིག་ཀྱང་མ་ལུས་པར་ཕྱིར་དྲན་བྱས། ཐེངས་
རེ་རེར་ཁྱོད་དང་འཕྲད་པའི་རྣམ་པ་དང༌། ཐེངས་རེ་རེར་ཁྱོད་ཡུལ་དུ་ལོག་རྗེས་
ངས་སྒུག་པའི་སྣང་བརྙན་ཡིད་ངོར་དྲན་དུས། ཟློས་གར་ལ་ལྟ་བ་དང་མཚུངས་
ཤིང་། བྱ་བ་ཆུང་ངུ་དེ་དག་ཡང་ནས་ཡང་དུ་ཕྱིར་དྲན་བྱས། དེའི་རྒྱུ་མཚན་ནི་
ཁྱོད་དང་འབྲེལ་བ་ཡོད་པའི་འདས་དོན་རྣམས་ངས་ཕྱིར་དྲན་གྲངས་མེད་བྱས་
པས། ངའི་བྱིས་པའི་དུས་ཀྱི་ལོ་ཟླ་དེ་ཡིད་ངོར་གསལ་ལེར་འདུག ངའི་དྲན་པའི་
ངོས་སུ། འའདས་དོན་དེ་དག་བྱེ་བྲག་ཡིན་ཞིང་གསོན་ཉམས་ལྡན་པས། ཕལ་ཆེར་
ཁ་སང་བྱུང་བ་བཞིན་ཧ་ཅང་གསལ་བོར་སྣང༌།
སྐབས་དེར། ངའི་སེམས་སུ་ཁྱོད་དང་འབྲེལ་བ་ཡོད་པའི་གནས་ཚུལ་ཁོ་ན་
ལས་ཅི་ཡང་མེད། ངས་ཁྱོད་ཀྱིས་བྲིས་པའི་དེབ་ཉོས་ཤིང༌། ཉིན་དེར་ཚགས་པར་
དུ་ཁྱོད་ཀྱི་མིང་མཐོང་རྗེས། ཉིན་མོ་དེ་ངས་རྟེན་འབྲེལ་ཞུ་དགོས་པའི་དུས་ཆེན་
དུ་གྱུར། ངས་ཁྱོད་ཀྱི་དཔེ་ཆ་བཀླགས་པ་གྲངས་ཀྱིས་མི་ཟིན་ཞིང༌། ཐིག་ཕྲེང་
རེ་རེ་བློ་ངོར་ངེས་ཡོད། དེ་རིང་ཡིན་ཡང་རུང་། གལ་ཏེ་ནམ་གུང་ལ་མི་གཞན་
གྱིས་ང་རང་གཉིད་ལས་བསླངས་ཏེ་ཁྱོད་ཀྱི་དཔེ་ཆའི་ཁྲོད་ཀྱི་སྐད་ཆ་ཚིག་དུམ་ཞིག་
བཏོན་ཚེ། ངས་དེར་མཐུད་ནས་བློར་འདོན་ཐུབ་ཅིང༌། རྨི་ལམ་རྨི་བ་དང་ཀུན་
ནས་མཚུངས། ངའི་མིག་ལམ་དུ་ཁྱོད་ཀྱིས་བྲིས་པའི་སྐད་ཆ་ཚིག་རྐང་རེ་རེ་ནི་
འཕྲིན་བཟང་དང་སྨོན་ལམ་རེ་རེ་དང་འདྲ། ངས་བལྟས་ན། འཇིག་རྟེན་འདིར་
ཁྱོད་ཡོད་པས། ད་གཟོད་ང་རང་གསོན་པའི་དོན་སྙིང་ཡོད་པར་སྙམ། ངས་ཝེ་
ཨེ་ནའི་ཚགས་པར་དུ་རོལ་དབྱངས་སྤྲོ་སྟོན་དྭང་ཟློས་གར་འཁྲབ་སྟོན་གྱི་ཐོག་མའི་
བརྡ་ཁྱབ་ལ་ཞིབ་བཤེར་བྱས་ཏེ། ཁྱོད་རང་འཁྲབ་སྟོན་ཅི་ཞིག་ལ་མོས་པ་ཡོད་པ་
ཁོ་ན་དྲན། མཚན་མོ་སླེབས་དུས། ངས་རྒྱང་རིང་ནས་ཁྱོད་ཀྱི་འགྲོ་འདུག་ལ་རྟོག་
འཆར་བྱས་ཏེ། ཁྱོད་རང་ཟློས་གར་ཁང་དུ་ཕེབས་ནས་འདུག་སྟེགས་སྟེང་ཙོག་པའི་
སྣང་བརྙན་དེ་འདྲ་ཐེངས་མང་བོར་རྨི་ལམ་དུ་རྨིས་མྱོང༌། དེ་དག་ཡོད་ཚད་རོལ་
དབྱངས་སྤྲོ་སྟོན་ཞིག་ནས་ཁྱོད་རང་མཐོང་སྟེ་བྱུང་བ་ཡིན།
ངས་ཅིའི་ཕྱིར་ཁྱོད་ལ་གནས་ཚུལ་འདི་དག་བརྗོད་དགོས་པ་ཡིན་ནམ། ཅི
ཞིག་ལ་བྱིས་པ་ཁེར་ཧྲེང་ཞིག་དང་རང་ཉིད་ལ་མནར་གཅོད་གཏོང་བའི་བྱིས་པ
ཞིག ཡང་ན་ཉམ་ཐག་པའི་བྱིས་པ་ཞིག ཡང་ན་རེ་ཐག་ཆད་པའི་ཁྲོད་ཀྱི་བྱིས་
པ་ཞིག་གི་འགོག་མེད་ཀྱི་བརྩེ་བ་དེ་རང་ལ་ཆ་རྒྱུས་སྤུ་ཙམ་ཡང་མེད་པའི་མི་ཞིག་
ལ་བཤད་དགོས་སམ། སྐབས་དེར་ང་ད་དུང་བྱིས་པ་ཞིག་ཡིན་ནམ། དུས་དེར་
ང་རང་མོ་ལོ་བཅོ་བརྒྱད་སོན་ལ་ཉེ་བས། སྲང་ལམ་དུ་འགྲོ་དུས། ན་གཞོན་ཚོས་
ང་ལ་ཕྱི་མིག་གིས་ལྟ་ཞིང་། དོ་སྣང་དེ་འདྲ་བྱེད་པའི་ཚོར་བ་ལ་ང་རང་ཁོང་ཁྲོ་
ལངས། ཁྱོད་ལས་གཞན་ཞིག་ལ་དགའ་རོགས་སྒྲིག་པའི་རྣམ་པ་དེ་དྲན་ཐབས་མེད་
ལ། ང་ལ་ཀུ་རེ་བརྩེས་ཀྱང་ངས་གོ་བ་ལེན་མི་ཐུབ། ངས་བལྟས་ན། མི་གཞན་
པའི་ཐོག་ཏུ་སེམས་ཅུང་ཙམ་ཤོར་ནའང་བཟོད་སྒོམ་བྱ་མི་ཐུབ་པའི་ནག་ཉེས་ཀྱི་བྱ་
སྤྱོད་ཅིག་ལས་མ་འདས། ས་ཁྱོད་ལ་ད་དུང་སྔོན་ཆད་ལྟ་བུའི་བརྩེ་བ་བཅངས་
ཡོད་ལ། ཡིན་ནའང་། བརྩེ་སེམས་དེ་ངའི་ཕུང་པོའི་འཚར་ལོངས་དང་ཆགས་སྲེད་
ཀྱི་རྟོགས་སད་དང་བསྟུན་ནས་སྔར་ལས་ཇེ་དྲག་ཏུ་གྱུར་པ་དང༌། འདོད་སྲེད་ཀྱི་
གྲུབ་ཆའང་འཛོམས་པས། སྔར་ལས་བུད་མེད་ཀྱི་བྲོ་བ་ལྡན་པར་གྱུར། ངས་ད་ལྟ་
དྲན་པ་ཉག་གཅིག་ནི་སྐབས་དེར་ཁྱོད་ཚང་གི་སྒོ་ཁར་སོང་ནས་སྒོ་དྲིལ་གནོན་དུས་
ཀྱི་མོས་འདུན་ལྟར། ངའི་ཡོད་ཚད་ཁྱོད་ལ་ཕུལ་ཡོད་ན་ཅི་མ་རུང་།
ངའི་ཉེ་འགྲམ་གྱི་མི་ཚང་མས་ང་ཧ་ཅང་རྫུ་བག་ཆེ་ཞིང༌། སྐྱེངས་ཉམས་འདུག་
ཟེར། ངས་རང་ཉིད་ཀྱི་གསང་བ་ཕྱིར་མི་བསྒྲག་པར་བཟོད་བསྲན་བྱས། ངའི་
སེམས་སུ་སྲ་ཞིང་ཨ་འཐས་སུ་གྱུར་པའི་འདུན་པ་ཞིག་ཡོད་པ་ནི། ཕྱིར་ཝེ་ཨེ་ནར་
ལོག་པ་དང་། ཁྱོད་ཀྱི་གམ་དུ་ལོག་པ་དེ་ཁོ་ན་ཡིན། ངས་འབད་བརྩོན་བྱས་པ་
བརྒྱུད་ནས། མཐར་རེ་བ་དེ་མངོན་དུ་གྱུར། དེ་ནི་ཕལ་ཆེར་གཞན་གྱིས་བསྟས་
ན་ཅི་འདྲའི་རྟོགས་དཀའ་བ་ཞིག་དང་ཅི་འདྲའི་ཁུངས་ལུང་མེད་པ་ཞིག་རེད་
ཨང་། ངའི་ཕ་གཡར་ལ་སྒོར་མོ་མང་ཞིང༌། ཁོས་ང་ལ་བུ་མོ་ངོ་མ་བཞིན་གཅེས་
སྐྱོང་བྱེད་མོད། འོན་ཀྱང་ངས་རང་ཉིད་ལ་བརྟེན་ནས་རང་ཁ་རང་གསོ་བྱ་རྒྱུའི་ཨུ་
ཚུགས་མཐར་སྐྱེལ་བྱས་པས། མཐར་ང་རང་གི་བསམ་ཐོག་ཏུ་བབས་ཏེ། ཝེ་ཨེ་
ནར་ཉེ་དུ་ཞིག་ལ་རྒྱབ་བརྟེན་བཅོལ་བར་སོང་། ང་རང་གཞི་ཁྱོན་ཆེ་བའི་གྱོན་ཆས་
ཚོང་ཁང་ཞིག་ཏུ་ལས་ཀ་པར་བསྡད་ཅིང་། གཞི་ནས་ཡུན་རིང་རེ་ཞིང་སྙེག་པའི་ཝེ་
ཨེ་ནར་འབྱོར། དེ་ནི་ན་བུན་སྟུག་པོས་གཡོགས་པའི་སྟོན་མཇུག་གི་མཚན་མོ་ཞིག་
རེད། ཡིན་ནའང་། ང་ཐོག་མར་གང་དུ་འགྲོའམ། ངས་དངོས་པོ་མེ་འཁོར་ས་
ཚིགས་སུ་བཅོལ་རྗེས། སྔར་གྱི་སྡོད་གནས་སུ་བགྲོད་པའི་གློག་འཁོར་ཞིག་ལ་བསྡད་
པ་ཡིན། གློག་འཁོར་གྱི་འགྲོས་ཚད་དེ་ཧ་ཅང་དལ་ཞིང༌། གལ་ཏེ་བསྐྱོད་མཚམས་
རེ་བཞག་དུས། ང་རང་གཏིང་ནས་འཚིག་པ་ཟོས། ང་རང་ཁང་ཤར་དེའི་མདུན་
དུ་བརྒྱུགས་ཏེ་སོང་ཞིང་། ཁྱོད་ཀྱི་མལ་ཤག་གི་གློག་ད་དུང་གཟིམ་མེད་པས། སྤྲོ་
སྣང་གིས་སྙིང་ཆུང་དྲག་ཏུ་ལྡིང་བར་བྱས། ྋསྐབས་དེའི་གྲོང་ཁྱེར་ནི་ང་ལ་མཚོན་
ན་ཆ་མེད་རྒྱུས་མེད་ཅིག་དང་འདྲ། ཁྱོད་རང་མཐོང་བའི་སྐད་ཅིག་མ་དེ་ནས་
བཟུང༌། ངའི་ཉེ་གྲམ་གྱི་གྲོང་ཁྱེར་ལ་གསོན་ཉམས་ལྡན་ཞིང་། ང་ལ་སྐབས་དེ་ནས་
སྟོབས་ཤུགས་རྒྱས། ཁྱོད་ནི་ངའི་རྟག་བརྟན་གྱི་རྨི་ལམ་ཡིན། ངའི་ཡིད་ལ་མ་དྲན་
པ་ཞིག་ནི། རི་ཆུ་གྲངས་མེད་ཀྱིས་བཅད་པའི་བར་ཐག་དང་བསྡུར་ན། ཟླ་འོད་
འོག་ངས་ཤེལ་ལེབ་ཅིག་གི་ཕར་ངོས་ནས་ཁྱོད་ལ་བལྟས་ཀྱང་། སེམས་སུ་ཁྱོད་དང་
བར་ཐག་སྔར་བཞིན་དེ་འདྲའི་རྒྱང་ཐག་རིང་བ་ལ་ཨང་། ངས་མགོ་བོ་ཡར་བཏེགས་
ཏེ་སྡོད་ཤག་དེར་བལྟས་ཤིང༌། སྒེའུ་ཁུང་ལས་འཕྲོ་བའི་སྒྲོན་འོད་ལ་བལྟས། དེ་
བཞིན་དུ་ཁྱོད་ལ་བལྟས། དེ་ནི་ངའི་འཇིག་རྟེན་ཡིན། གཞི་ནས་ལོ་ངོ་གཉིས་རིང་
ལ་རེ་སྒུག་བྱས་པའི་དུས་སྐབས་མཐོང་བྱུང༌། མཚན་མོ་དེ་ཧ་ཅང་རིང་། སྲང་ལམ་
ཡོངས་སུ་ན་བུན་གྱིས་གཡོགས་ཤིང༌། ནམ་ཟླ་དྲོ་ཞིང་འཇམ། དུས་ཡུན་རིང་བོར་
ཁྱོད་ཀྱི་ཐོག་ཁང་གི་གཤམ་དུ་འགྲེང་སྟེ། ཁྱོད་ཀྱི་སྡོད་ཤག་གི་གློག་གཟིམ་རྗེས་ད་
གཟོད་དེར་ཁ་གྱེས་པ་ཡིན། དེའི་རྗེས་རང་ཉིད་ལ་འདུག་ས་ཞིག་འཚོལ་དུ་སོང་།
དེའི་རྗེས་ཀྱི་མཚན་མོ་རེ་རེར། ང་ནམ་རྒྱུན་ཁྱོད་ཀྱི་སྒེའུ་འོག་ཏུ་སོང་ཞིང་དེ་རུ་
ལངས་ནས་བསྡད། ངས་གྱོན་ཆས་ཚོང་ཁང་ནས་ཆུ་ཚོད་དྲུག་པའི་བར་ལས་ཀ་ལས་
རྗེས་ད་གཟོད་ངལ་གསོས་པ་དང༌། ལས་ཚེགས་ཧ་ཅང་ཆེ་ནའང་ང་རང་ལས་ཀ་
ལྕི་མོར་ཧ་ཅང་དགའ། རྒྱུ་མཚན་ནི་བྲེལ་ཟིང་ཆེ་བའི་བྱ་བས་ངའི་མཉམ་འཇོག་བྱ་
ཡུལ་བསྒྱུར་ཆོག་ལ། ལ་ཟིང་གིས་ངའི་སེམས་མི་འཁྲུག་པ་བྱ་ཐུབ། ལས་ཀ་གྲོལ་
རྗེས། ལྕགས་ཀྱི་དྲིལ་སྒོ་དེ་བརྒྱབ་རྗེས། ང་རང་དགའ་སའི་ས་དེར་བརྒྱུགས། ངའི་
རེ་སྨོན་ནི་ཁྱོད་ལ་ཐེངས་ཤིག་བལྟ་བ་དང༌། ཐེངས་ཤིག་ཐུག་འཕྲད་བྱས་ཏེ། ཐག་
རིང་ནས་ཁྱོད་ཀྱི་གདོང་ལ་གསལ་བོ་ཞིག་བལྟ་རྒྱུ་དེ་ཡིན། གཟའ་འཁོར་གཅིག་
གི་རྗེས་སུ། གཞི་ནས་འདོད་དོན་བཞིན་ངས་ཁྱོད་མཐོང་བྱུང༌། སྐད་ཅིག་མ་དེ་
ངས་ཚོད་དཔག་ཀྱང་བྱས་མེད། ཏག་ཏག་དུས་དེ་ལ་ངས་མགོ་བོ་ཡར་བཏེགས་ཏེ་
ཁྱོད་ཀྱི་སྒེའུ་ཁུང་དུ་ལྟ་བཞིན་ཡོད་པར། ཁྱོད་རང་གློ་བུར་དུ་རྒྱ་ལམ་བརྒལ་ཏེ་ངའི་
ཕྱོགས་སུ་ཕེབས་བཞིན་འདུགག ང་ཡང་བསྐྱར་ལོ་བཅུ་གསུམ་སྐབས་ཀྱི་བུ་མོ་ཆུང་
ཆུང་དེར་གྱུར་པ་དང་འདྲ་བར། ཟུངས་ཁྲག་གི་རྒྱུ་བ་ངོ་གདོང་དུ་རྒྱུགས་པས་ཚ་
ལམ་ལམ་བྱེད། ངའི་ནང་སེམས་ཀྱིས་ཁྱོད་ཀྱི་མིག་ཟུང་ལ་བལྟ་འདོད་ནའང༌། ངས་
སེམས་གཏིང་གི་རེ་སྨོན་དང་རྒྱབ་ཀྱིས་ཕྱོགས་ཏེ་མགོ་བོ་དང་གར་དམད། དེར་
མཐུད་ནས་ང་རང་མི་ཞིག་གིས་བདས་པ་བཞིན་མྱུར་སྟབས་ཀྱིས་ཁྱོད་ཀྱི་རྩིབ་ནས་
བརྒྱུགས། དེའི་རྗེས་ནས་བཟུང༌། ངས་རང་གི་གཡུལ་སར་ཉེ་དུས་བྲོས་བྱོལ་བྱེད་
པའི་བྱ་སྤྱོད་དེར་ངོ་གནོང་ཞིང༌། རྣམ་པ་དེ་ནི་བག་འཁུམ་པའི་བུ་མོ་སློབ་མ་ཞིག་
དང་ཅི་འདྲའི་མཚུངས་ཨང་། ད་ལྟ་ངས་ཁྱོད་དང་ངོ་འཕྲད་པར་སེམས་ཐག་བཅད་
ཡོད་པ་མིན་ནམ། ངས་ཁྱོད་རང་རྙེད་བྱུང༌། འདི་ནི་ངའི་ཐོབ་དཀའ་བའི་མཇུག་
འབྲས་ཡིན་ལ། ངའི་རེ་བ་ནི་ཁྱོད་ཀྱིས་ང་རང་ངོས་ཟིན་ཞིང་། ཁྱོད་ཀྱིས་ང་རང་
གནས་ཡོད་པ་ཤེས་ཚོར་དང༌། དེ་ནས་ང་ལ་དགའ་བར་འགྱུར་རྒྱུ་དེ་ཡིན།
མཚན་མོ་རེ་རེར་ང་ཁྱོད་ཀྱི་སྡོད་ཤག་གི་སྲང་ལམ་དུ་འགྲེང་ཡོད་ཅིང་། ཐ་ན་
ཁངས་རླུང་འཚུབ་སྟེ་ཝེ་ཨེ་ནའི་གྲང་རླུང་རུས་རྐང་དུ་ཟུག་ནས་མཚམས་མི་འཇོག
དུས་ཀྱང་དེ་བཞིན་ནོ། །ཡིན་ནའང་དུས་ཡུན་རིང་བོ་འགོར་ཡང་། ཁྱོད་ཀྱིས་ད་
དུང་ང་ལ་ཡིད་འཇོག་མ་བྱས།། ལན་རེར་ངས་དེ་རུ་དོན་མེད་དུ་ཆུ་ཚོད་ཁ་ཤས་ལ་
སྒུག་ཀྱང་། ཁྱོད་རང་སླེབས་པ་མ་མཐོང་། སྐབས་རེར་སྒུག་ནས་ཡུན་རིང་འགོར་
རྗེས། ད་གཟོད་ཁྱོད་རང་ཁྱིམ་ནས་ཐོན་ཞིང་ཁྱོད་ལ་སྐུ་བཅར་དུ་ཕེབས་པའི་གྲོགས་
པོ་དང་མཉམ་དུ་ཡོད་པ་མཐོང་ཐུབ། ངས་ད་དུང་ཐེངས་གཉིས་ཙམ་ལ་ཁྱོད་
ཀྱིས་བརྩེ་བའི་ངང་དུ་བུད་མེད་རྒྱུས་མེད་ཀྱི་ལག་པར་འཇུས་ཏེ་སླེབས་པ་མཐོང་
མྱོང་། ངས་རྣམ་པ་དེ་མཐོང་རྗེས། སེམས་ཁོང་སྐྱོ་སྡུག་གིས་མནར་ཞིང་། རྣམ་
ཤེས་ཕྲ་མོ་སིལ་བུར་ཆག་ཧྲུལ་དུ་བཏང༌། ངས་གློ་བུར་དུ་རང་ཉིད་མི་དར་མ་ཞིག་
ཡིན་པ་ཤེས་པས། སེམས་སུ་སྔར་ཡོད་མ་མྱོང་བའི་ཚོར་བ་ཁྱད་པར་བ་སྐྱེས། དེ་
ནི་བློ་ཡུལ་ལས་འདས་པ་ཞིག་ཀྱང་མིན་ཏེ། ང་རང་ད་དུང་ལོ་ན་ཆུང་བའི་སྐབས་
དེར། ནམ་རྒྱུན་བུད་མེད་ཚོ་ཁྱོད་ལ་སྐུ་བཅར་བྱེད་དུ་ཡོང་བཞིན་ཡོད་པ་ཤེས་
ནའང་། སྐབས་དེར་ཤ་གསེང་ནས་བྱུང་བའི་སྡུག་བསྔལ་ཞིག་ངའི་སེམས་ཁོང་དུ་
ལྷོག་ལྷོག་གིས་འཕྱུར་ཡོང་། ང་ཁྱོད་ལ་སྡང་། བུད་མེད་གཞན་དག་དང་དེ་ལྟར་
འབྲེལ་བ་དམ་ཟབ་ཡོད་པར་ཞེ་ནས་སྡང་། དུས་མཚུངས་སུ། ངས་ཀྱང་སྐོམ་པ་
ཆུ་འདོད་ལྟར་ཁྱོད་ཀྱི་བྱམས་བརྩེ་ཐོབ་པར་སྒུག་མྱོང་། རང་བཀུར་གྱི་བསམ་པའི་
ཤུགས་རྐྱེན་ལས། ཉིན་གང་བོར་ཁྱོད་ཀྱི་སྡོད་ཤག་གི་མདུན་དུ་མ་སོང་། བྱིས་བློ་
ལྟ་བུའི་རང་བཀུར་བསམ་པ་དེ་སྔ་མོ་ཞིག་ནས་ཡོད་ལ། དུས་ད་ལྟའང་ལུས་སྟེང་
དུ་གནས་ཡོད། འོན་ཀྱང་ངའི་མ་རུངས་པའི་བྱ་སྤྱོད་ཀྱིས། མཚན་མོ་དེ་ཧ་ཅང་
སྟོང་སིང་ངེར་གྱུར། ང་ལ་མཚོན་ན། ཧ་ཅང་འཇིགས་སུ་རུང་བ་ཞིག་རེད། དེའི་
ཕྱི་ཉིན་གྱི་མཚན་མོར། ང་ཐབས་ཟད་དེ་ཡང་བསྐྱར་ཁྱོད་ཀྱི་སྡོད་ཤག་གི་མདུན་དུ་
སོང་སྟེ། དེར་དུས་ཡུན་རིང་བོར་སྒུག་ནས་བསྡད། ངས་མི་ཚེ་གང་བོར་ཁྱོད་ཀྱིས་
གཏན་དུ་བརྒྱབ་ཡོད་པའི་སྒོ་མདུན་དུ་སྒུག་དགོས་པ་ནི་ལས་ཀྱིས་བསྐོས་པ་དང་
འདྲའོ། །
མཚན་མོ་ཞིག་ལ་ཁྱོད་ཀྱིས་གཞི་ནས་ང་རང་ཡོད་པར་མཉམ་བཞག་བྱུང༌། ཁྱོད་
རང་རྒྱང་རིང་ན་ཡོད་དུས་ནས་ངས་ཁྱོད་མཐོང་བ་དང༌། ཁྱོད་རང་ངའི་ཕྱོགས་
སུ་ཡོང་བཞིན་ཡོད་ཅིང་། ངས་འཕྲལ་དུ་ཤ་སྒྲིམ་པ་དང༌། མཇུག་མཐའི་གནད་
འགག་གི་དུས་སུ་རང་ཉིད་ཡང་བསྐྱར་ཁྱོད་དང་བྱོལ་མི་འདོད། སྟབས་འགྲིག་པ་
ཞིག་ལ། ཟོང་འཁོར་ཞིག་སྲང་ལམ་དུ་བསྡད་དེ་རྒྱ་ལམ་ཧ་ཅང་དོག་པོར་བཟོས་
པས། ཁྱོད་རང་ངའི་ཉེ་འགྲམ་བརྒྱུད་དེ་མི་འགྲོ་ཀ་མེད་གྱུར། ཁྱོད་ཀྱིས་དམིགས་
མེད་སྣང་ཆུང་གི་མིག་མདངས་ཀྱིས་ང་ལ་བལྟས་ཤིང༌། མིག་མདངས་དེ་ངའི་ཕུར་
ཚུགས་ཀྱི་མིག་མདངས་དང་འཕྲད་པར། དེ་མ་ཐག་ཁྱོད་ཀྱི་མིག་མདངས་དེ་བུད་
མེད་ལ་ཆེད་དུ་བལྟ་བའི་མིག་མདངས་སུ་གྱུར་པས། ང་ལ་འདས་དོན་ཕྱིར་དྲན་
བྱེད་དུ་བཅུག་པ་དང་། དབང་མེད་དུ་ཧང་སངས་སུ་བཅུག མིག་མདངས་དེ་
དེ་ལྟར་བརྩེ་བས་ཁེངས་པས། མི་སེམས་སྐྱོམ་པར་བྱེད་ཅིང༌། སྦྲང་རྩི་ལྟ་བུའི་ཞི་
འཇམ་གྱིས་གཏམས་པས། མི་སེམས་གཡོ་ཞིང་འདྲེན་པར་བྱེད། མིག་མདངས་དེས་
སྔོན་ཆད་ང་རང་རྨོངས་པ་ལས་བསླངས་ཏེ། བུ་མོ་ཆུང་ཆུང་ཞིག་ནས་བུད་མེད་
ཅིག་ཏུ་འཚར་ལོངས་བྱུང་དུ་བཅུག་པ་དང༌། ཁྱོད་ཀྱི་དགའ་རོགས་སུ་གྱུར། འུ་
གཉིས་ཀྱི་མིག་མདངས་ཕན་ཚུན་འཕྲད་པའི་སྐར་ཆ་རེ་གཉིས་དེའི་ནང༌། ངའི་
མིག་མདངས་ཁྱོད་ཀྱི་ལུས་སྟེང་ནས་འབྲལ་ཐབས་མེད་པ་དང་གཡོལ་མ་འདོད་
ནའང༌། ཁྱོད་རང་དེ་མ་ཐག་ངའི་རྩིབ་ནས་བུད་སོང༌། ང་རང་སྤྲོ་བས་བརྟས་ཏེ་
སྙིང་ཆུང་གི་ལྡིང་ཚད་ཇེ་དྲག་ཏུ་གྱུར་ཞིང་རང་དབང་མེད་པར་གོམ་འགྲོས་ཇེ་དལ་
དུ་བཏང༌། གནོན་དཀའ་བའི་ངོ་མཚར་གྱི་སྣང་བས་བསྐུལ་ཏེ། ཕྱིར་འཁོར་ནས་
ལྟ་དུས། ཁྱོད་ཀྱིས་ཀྱང་གོམ་མཚམས་བཞག་པ་མཐོང་ལ། དུས་དེར་ཏག་ཏག་ཁྱོད་
ཀྱིས་ཀྱང་ཁ་ཕྱིར་འཁོར་ཏེ་ང་ལ་ལྟ་བཞིན་འདུག ཁྱོད་ཀྱི་མིག་མདངས་ཁྲོད་མཚར་
སྣང་གིས་ཁེངས་ཤིང་། སྤྲོ་སྣང་གིས་ང་ལ་ལྟ་ཞིབ་བྱེད་མོད། ཡིན་ནའང་ཁྱོད་ཀྱི་
རྣམ་འགྱུར་ལ་བལྟས་ན། ང་སུ་ཡིན་པ་ཁྱོད་ཀྱིས་ངོས་ཟིན་གྱི་མི་འདུག་པ་འདྲ།
དུས་དེར་ཁྱོད་ཀྱིས་ང་ངོ་མ་ཟིན་ལ། དེའི་རྗེས་སུའང་མ་ཤེས། ད་ལྟའི་བར་
དུ་གཏན་ནས་ཟིན་མེད་དོ། །སྙིང་ཉེ་ལགས། སྐབས་དེར་ང་དངོས་གནས་རེ་ཐག་
ཆད་ཅིང་། གློ་བུར་དུ་བྱུང་བའི་རེ་ཆད་ཀྱི་སེམས་ཁམས་དེ་ངས་མཚོན་ཐབས་མི་
འདུག ཁྱོད་ཀྱིས་ང་རང་ཐེངས་དང་པོར་བརྗེད་ངེས་པའི་ལས་དབང་ལ་འཕྲད་
ཅིང༌། ངས་མི་ཚེ་ཧྲིལ་པོར་ལས་དབང་འདིར་བཟོད་བསྲན་བྱ་དགོས་ཏེ། ང་རང་
ཤི་བའི་བར་དུའང་ཁྱོད་ཀྱིས་ང་རང་ངོས་ཟིན་མི་སྲིད་དོ། །ཀྱེ་མ། ཅི་ལྟར་བྱས་ན་
ཁྱོད་ཀྱིས་ངའི་རེ་ཐག་ཆད་པའི་སེམས་ཁམས་འདི་རྟོགས་ཐུབ་བམ། ཁྱོད་ཀྱིས་ཤེས་
སམ། ང་རང་ཨེན་སི་བྷིར་ཁི་རུ་བསྡད་པའི་ལོ་གཉིས་རིང་། ངས་ཁྱོད་ཁོ་ན་དྲན་
ཞིང༌། ཁྱོད་དང་འུ་གཉིས་ཝེ་ཨེ་ན་རུ་བསྐྱར་འཛོམ་འབྱུང་བའི་རྣམ་པར་བསམ་བློ་
གཏོང་བ་ལས་གཞན་ཅི་ཡང་མ་ལས་པར་བསྡད། ངས་རང་གི་གཤིས་རྒྱུད་གྱོང་པོར་
བསྟུན་ནས་ཆེས་བདེ་སྐྱིད་ལྡན་པའི་དུས་སྐབས་དེ་དྲན་མྱོང་ལ། ཆེས་ཐབས་རྡུགས་
ཀྱི་དུས་སྐབས་དེའང་དྲན་མྱོང༌། ངས་འདི་ལྟར་བཤད་ཆོག་སྟེ། ངས་རྨི་ལམ་དུ་
དོན་དག་ཡོད་ཚད་ལ་ཕྱིར་དྲན་ཐེངས་གཅིག་བྱས་མྱོང་། སེམས་ཁམས་ཧ་ཅང་མི་
སྐྱིད་པའི་སྐབས་སུ། ཁྱོད་ཀྱིས་ང་རང་སྣང་མེད་དུ་བཞག་ཅིང༌། སྒོའི་ཕྱི་རོལ་དུ་
བསྐྱུར་ཏེ། ང་ནི་ཐ་ཤལ་དང་མ་རབས། སུན་བྱེད་ཅིག་ཡིན་པར་བསམས། ངའི་
རྨི་ལམ་གྱི་འཕྲུལ་སྣང་ཁྲོད་ཁྱོད་ཀྱི་བརྩེ་མེད་ཀྱི་རྣམ་འགྱུར་སྣ་ཚོགས་ཉམས་སུ་མྱངས་
ལ། དེའི་ནང་སྡང་མདོག་དང་སྣང་མེད་ཡོད་མོད། འོན་ཀྱང་ད་ལྟ་བྱུང་བ་དེ་
ནི། ངའི་སེམས་ཁམས་ཧ་ཅང་མི་སྐྱིད་པའི་དུས་དང་རང་དམན་གྱི་འདུ་ཤེས་ཡོད་
པའི་དུས་སུ་ཡིན་རུང་བསམ་གཞིག་བྱ་མི་ཕོད། དེ་ནི་ང་རང་ཆེས་ཞེད་ས་སྟེ། ཁྱོད་
ཀྱིས་ང་ཡོད་མེད་ལ་རྩ་བ་ནས་དོ་སྣང་མི་བྱེད་པ་དེ་ཡིན། དེ་རིང་ཁྱོད་ཀྱིས་ང་ལ་
སྐྱེས་པ་ཞིག་ལ་མཚོན་ནས་བཤད་ན། གཞོན་ནུ་མ་ཞིག་དང་ཡང་ན་བུད་མེད་ཅིག་
གི་ངོ་གདོང་ནི་དུས་རྟག་ཏུ་འགྱུར་ལྡོག་ཆེ་བའི་དངོས་པོ་ཞིག་ཡིན་པར་ངེས་ཤེས་
འདྲོངས་བྱུང༌། གནས་ཚུལ་མང་ཤོས་ཁྲོད། བུད་མེད་ཀྱི་ངོ་གདོང་ནི་མེ་ལོང་ཞིག་
དང་འདྲ་བར། མཚམས་རེར་མེ་ལྟར་དབལ་ཚ་བའི་སྤྲོ་སེམས་སྟོན་ལ། ལན་རེར་
ལྷག་བསམ་ཟོལ་མེད་ཀྱི་ཡིད་འོང་སྟོན་པ་དང༌། སྐབས་རེར་ངལ་ཞིང་དུབ་པར་
འདུག བརྩེ་བ་འདི་དག་མེ་ལོང་ནང་གི་གཟུགས་བརྙན་བཞིན། ཤར་མགྱོགས་
ཤིང་ཡལ་སྐྱེན་པས། སྐྱེས་པས་བུད་མེད་ཅིག་གི་ངོ་གདོང་ཡིད་ལ་འཛིན་དཀའ་
ཞིང༌། ལོ་ཟླས་བུད་མེད་ཀྱི་བཟོ་ལྟ་བསྒྱུར་བ་དང་། གྱོན་ཆས་ཀྱིས་ཀྱང་དུས་རྟག་
ཏུ་བུད་མེད་ཀྱི་གཟུགས་བྱད་ལ་རྣམ་པ་མི་འདྲ་བ་བཏོད་ངེས། དཔོག་དཀའ་བའི་
གསང་བ་འདི། བསམ་དོན་མ་འགྲུབ་པར་རེ་ཐག་ཆད་པའི་བུད་མེད་ཀྱིས་ད་གཟོད་
རྟོགས་ཐུབ། སྐབས་དེར་ང་རང་ལོ་ན་ཕྲ་བའི་བུ་མོ་ཞིག་ཡིན་ལ། ཁྱོད་ཀྱིས་བརྗེད་
ངེས་ཚ་བ་དེ་རྟོགས་ཐབས་མེད། ནམ་རྒྱུན་ཁྱོད་ཁོ་ན་དྲན་ཞིང་བསམ་པས་ང་ལ་
འཁྲུལ་སྣང་སྐྱེས་ཤིང་། ཁྱོད་ཀྱིས་ཀྱང་རྟག་ཏུ་ང་རང་དྲན་པ་དང་སྒུག་བཞིན་ཡོད་
པའི་སྟོང་བསམ་བཅངས་མྱོང་། གལ་ཏེ་ཁྱོད་ཀྱི་སེམས་གཏིང་དུ་ང་རང་གཏན་
ནས་ཡོད་མ་མྱོང་བ་དང་། གཏན་ནས་དོ་སྣང་བྱས་མ་མྱོང་བ་ཤེས་ན། ང་ཅི་ལྟར་
གསོན་ཐུབ་ཨང༌། ངས་ཁྱོད་ཀྱི་མིག་མདངས་ཁྲོད་ནས་ཁྱོད་ཀྱིས་ང་རྩ་བ་ནས་
ངོ་མི་ཤེས་པ་དང༌། །ཁྱོད་ཀྱི་འཚོ་བའི་ཁྲོད་ང་གཏན་ནས་བྱུང་མྱོང་མེད་པ་ཤེས་
བྱུང་། ཁྱོད་ཀྱི་མིག་མདངས་ཀྱིས་ང་རང་རྨི་ལམ་གྱི་ཞིང་ནས་དྲངས་པས། ང་རང་
ཐེངས་དང་པོར་དངོས་ཡོད་ཀྱི་འཇིག་རྟེན་དུ་འགྲིམས་པ་དང་། ཐེངས་དང་པོར་
རང་གི་མ་འོངས་པའི་ལས་དབང་ཚོར་བྱུང་།
སྐབས་དེར། ཁྱོད་ཀྱིས་ང་རང་སུ་ཡིན་པ་ངོ་མ་ཟིན། ཉིན་གཉིས་འགོར་
རྗེས། ངེད་གཉིས་ཡང་བསྐྱར་སྟེས་དབང་གིས་ངོ་འཕྲད་བྱུང༌། དུས་དེར་ཁྱོད་ཀྱི་
བརྩེ་ཉམས་ཀྱིས་ཁེངས་པའི་མིག་མདངས་ཀྱིས་ངའི་ལུས་པོར་འཁྱུད་མོད། ཁྱོད་ཀྱིས་
ང་རང་ཉིན་གཉིས་ཀྱི་སྔོན་དུ་འཕྲད་པའི་བཅུ་དྲུག་ལང་ཚོ་རྫོགས་པའི་བུ་མོ་མཛེས་
མ་དེ་ཡིན་པ་ཤེས་པ་ལས། སྔོན་ཆད་ཁྱོད་ལ་དགའ་མྱོང་བ་དང་། ཁྱོད་ཀྱིས་རྨོངས་
པ་ལས་སད་དུ་བཅུག་པའི་བུ་མོ་ཆུང་ཆུང་དེ་ཡིན་པ་མི་ཤེས། ཁྱོད་ཀྱིས་བྱམས་
བརྩེས་ཁེངས་པའི་མིག་མདངས་ཀྱིས་ང་ལ་ཐེངས་གཅིག་བལྟས་པ་དང་། ངོ་ལ་ཧ་
ལས་པའི་ཉམས་ཤིག་མངོན་བཞིན་འཛུམ་ཙམ་བྱས་བྱུང་། ཁྱོད་ང་དང་ཡང་བསྐྱར་
དཔུང་བ་ཐུག་ཙམ་གྱིས་སོང་ཞིང༌། ཡང་བསྐྱར་གོམ་འགྲོས་ཇེ་དལ་དུ་བཏང༌། ང
ལ་སེམས་འགུལ་ཚད་མེད་ཐེབས་པས་ལུས་ཡོངས་སིག་སིག་ཏུ་འདར། སེམས་ཀྱི་སྤྲོ་
བ་གནོན་མ་ཐུབ་པར་དགའ་འབོད་བྱས། ཁྱོད་ཀྱིས་རང་འགུལ་གྱིས་ང་ལ་ཁ་ཡ་བྱེད་
པར་སེམས་ནས་ལྐོག་ཏུ་གསོལ་བ་བཏབ། ང་ཐེངས་དང་པོར་ཁྱོད་ཀྱི་ཆེད་དུ་གསོན་
ཤུགས་ཀྱིས་ཁེངས་པ་ཞིག་ཏུ་གྱུར་བ་ཚོར། ངས་ཀྱང་བསམ་གཟས་ནས་གོམ་པའི་
འདེགས་འཇོག་ཇེ་དལ་དུ་བཏང་ཞིང་། ཁྱོད་ལ་གཡོལ་ཐབས་མ་བྱས། ངའི་ཁ་ཕྱིར་
མ་འཁོར་ནའང་། གློ་བུར་དུ་ཁྱོད་རང་ངའི་རྒྱབ་ཕྱོགས་སུ་ཡོད་པ་ཚོར་ཞིང་། མི་
འགྱངས་བར་ཁྱོད་ཀྱི་སྐད་སྒྲ་ཐོས་ཐུབ་པ་ངས་ཤེས་ཐུབ། དེ་ནི་ངས་ཐེངས་དང་
པོར་ཐོས་ཐུབ་པའི་ཆེས་དགའ་བའི་སྐད་སྒྲ་དེ་ཡིན། རེ་སྒུག་དེའི་སེམས་ཁམས་ཀྱིས་
ལུས་ཡོངས་ལྷོད་ལ་བབས་པ་དང་། ངས་སེམས་ཁྲལ་བྱས་པའི་རྐྱེན་གྱིས་མཚམས་
བཞག་རུང༌། ཡིད་འགུལ་ཐེབས་པའི་སེམས་པ་དྲག་ཏུ་ལྡིང༌། སྐབས་དེར། ཁྱོད་
རང་ངའི་གམ་དུ་ཕེབས་བྱུང་། ཁྱོད་ཀྱིས་དགའ་སྤྲོའི་ངང་ང་ལ་ཁ་གྲག་བྱུང་། དེ་
ནི་གྲོགས་པོ་རྙིང་བ་ཞིག་ལ་ཁ་བརྡ་བྱེད་པ་དང་ཀུན་ནས་མཚུངས། ཁྱོད་ལ་ང་དང་
ངའི་འཚོ་བར་ཚོར་ཤེས་སྤུ་ཙམ་ཡང་མི་འདུག ཁྱོད་ཀྱིས་འཛེམ་སྣང་མེད་པར་ང་
དང་གླེང་མོ་བྱེད་པ་དང་། ཁྱོད་ཀྱི་ཡིད་དབང་འཕྲོག་པའི་འགུག་ཤུགས་འོག ཁ་
སྐྱེངས་པར་དགའ་བའི་ངས་ཀྱང་ལན་རེར་ཁྱོད་ཀྱི་དྲི་བར་ལན་བཏབ། འུ་གཉིས་
མཉམ་དུ་སྲང་ལམ་རིང་བོ་ཞིག་བརྒྱུད་ཚར་ཞིང༌། དེའི་རྗེས་སུ། ཁྱོད་ཀྱིས་འུ་
གཉིས་མཉམ་དུ་དགོང་ཟས་ལ་རོལ་ཆོག་གམ་ཞེས་དྲིས་བྱུང༌། ངས་ཁྱོད་ཀྱི་གདན་
ཞུ་དང་ལེན་བྱས། ངས་ཁྱོད་ཀྱི་གདན་ཞུ་བཟློག་སྲིད་དམ།
འུ་གཉིས་གསོལ་ཁང་ཆུང་ཆུང་ཞིག་ཏུ་སོང་ཞིང༌། གསོལ་ཁང་གང་ཞིག་ནས་
ཟ་མ་ཟོས་པ་ཁྱོད་ཀྱིས་ད་དུང་དྲན་ནམ། ཁྱོད་ཀྱིས་བརྗེད་ཡོད་ངེས། དགོང་
ཟས་དེ་འདྲ་ཁྱོད་ཀྱིས་གྲངས་མེད་ཟོས་མྱོང་བས། ཁྱོད་ཀྱིས་གསལ་བོ་ཞིག་དྲན་མི་
སྲིད། ཁྱོད་ཀྱི་མིག་ལམ་དུ་དེ་དག་ནི་གལ་ཆེན་མིན་པས་དོན་དག་ཆུང་ངུ་ཁ་ཤས་
ལས་མ་འདས། ཁྱོད་ལ་བུད་མེད་བརྒྱ་ཕྲག་ལྷག་ཡོད་པ་ལས། ང་ནི་དེའི་ཁྲོད་ཀྱི་
གཅིག་ཡིན་ངེས། ཁྱོད་ཀྱི་ཐུག་འཕྲད་གྲངས་མེད་ཁྲོད། ཁྱོད་དང་འུ་གཉིས་ཀྱི་ཐུག་
འཕྲད་ནི་ཡིད་འཇོག་བྱེད་རིན་མེད་པ་ཞིག་ལས་མ་འདས། ད་དུང་དོན་དག་ཅི་
ཞིག་གིས་ཁྱོད་ཀྱིས་ང་རང་དྲན་པར་དྲན་གསོའམ། ངས་ཁྱོད་ལ་སྐད་ཆ་མང་པོ་མ་
བཤད་ཅིང༌། ཁྱོད་ཀྱི་རྩིབ་ནས་ཁྱོད་ཀྱིས་སྐད་ཆ་བཤད་པར་གསན་པ་ནི་ཧ་ཅང་
བདེ་སྐྱིད་ཅིག་ལགས། ངས་རང་གི་གླེན་བཤད་ཀྱིས་རྩ་ཆེ་བའི་དུས་ཚོད་དེ་ཆུད་
འཛའ་བར་མི་འདོད། ཐ་ན་དུས་ཚོད་སྐར་ཆ་གཅིག་ཀྱང་ངོ༌། །ཁྱོད་རང་ང་དང་
ཆུ་ཚོད་གཅིག་ལ་མཉམ་འདུག་བྱེད་ཐུབ་པར་ངས་སྙིང་ནས་བཀའ་དྲིན་ཞུ། དུས་
སྐབས་དེ་ངས་གཏན་དུ་བརྗེད་མི་སྲིད། ཁྱོད་ཀྱི་ཞི་དུལ་ངང་འཇམ་གྱི་རྣམ་པ་
མཐོང་རྗེས། ངས་ཁྱོད་ལ་བཀུར་དོན་དེ་འོས་འཚམ་ཞིག་ཡིན་པ་ཚོར། ཁྱོད་ཀྱི་
སྤྱོད་པ་ཚུལ་དང་ལྡན་ཞིང༌། བྲེལ་བ་དང་འཚུབ་ཆ་མེད་ལ། དེ་མ་ཐག་ཏུ་བརྩེ་བ་
མི་སྟོན་པར། ཐོག་མར་བབ་ཆགས་དང་མཛའ་བརྩེའི་རྣམ་པས་འདྲིས་སླ་བའི་རྣམ་
འགྱུར་མངོན་ཡོང་༌། ངས་སྔ་མོ་ནས་རང་གི་སེམས་པ་དང་ཚེ་སྲོག་ཁྱོད་ལ་འབུལ་
བར་སེམས་ཐག་བཅད། སྔོན་ཆད་དེ་ལྟར་དྲན་མ་མྱོང་ནའང༌། ཁྱོད་ཀྱི་སྐབས་དེའི་
རྣམ་འགྱུར་མཐོང་རྗེས། ངའི་སེམས་པ་ཡང་ཁྱོད་ལ་དབང་བར་གྱུར། ངས་གླེན་
རྟུལ་གྱིས་ལོ་ངོ་ལྔའི་རིང་ཁྱོད་ལ་སྒུག་པ་ཁྱོད་ཀྱིས་ཤེས་མི་སྲིད། ཁྱོད་ཀྱིས་ངའི་རེ་བ་
སྟོང་ཟད་དུ་མ་བཏང་བར་ང་ཧ་ཅང་སེམས་འགུལ་ཐེབས་ཡོད།
དུས་ཚོད་ཀྱང་སྔ་རྒྱུ་མེད་པས། འུ་གཉིས་ཟ་ཁང་དང་གྱེས་ཏེ་སྒོ་ཁར་ཐོན། ཟ་
ཁང་གི་སྒོ་ཁར་ཁྱོད་ཀྱིས་ང་ལ “མྱུར་དུ་ཁྱིམ་ལ་ལོག་དགོས་སམ། ད་དུང་ཡུད་
ཙམ་ལ་བསྡད་ཆོག་གམ” ཞེས་དྲིས་བྱུང༌། དོན་དུ་ངས་སྔ་མོ་ནས་གྲ་སྒྲིག་བྱས་ཡོད་
པས། ཁྱོད་ལ་མགོ་བསྐོར་དོན་མི་འདུག ངས་ད་དུང་ང་ལ་དུས་ཚོད་ཡོད་ཅེས་
ལན་བཏབ། ཁྱོད་རང་ཐེ་ཚོམ་ངང་ཡུད་ཙམ་ལ་ལུས་ཤིང་། དེར་མཐུད་ཁྱོད་ཀྱིས་
ང་ལ་ཁྱོད་ཚང་དུ་སོང་ནས་ཅུང་ཙམ་ལ་ཁ་བརྡ་བྱེད་པར་གདན་དྲངས་བྱུང་། ངའི་
བསམ་པར་དོན་དག་དེ་ཧ་ཅང་མངོན་གསལ་ཡིན་པས། ངས་སྤྲོ་སྣང་གིས་ཁྱོད་ཀྱི་
གདན་འདྲེན་དང་ལེན་བྱས། ངས་དང་ལེན་དེ་འདྲ་མགྱོགས་པོར་བྱས་པས། ཁྱོད་
ནི་དེ་ལ་ཅུང་ཙམ་ཞེད་པར་གྱུར་ཅིང་རྣམ་འགྱུར་དེ་ལ་ངས་ཀྱང་མཉམ་མི་འཇོག་ཀ་
མེད་བྱུང༌། དེས་ཁྱོད་དགའ་བར་བྱས་པའམ་མ་དགའ་བར་བཏང་བ་མ་ཤེས་མོད་
ཞེད་པར་བྱས་པ་ནི་བསྙོན་དུ་མེད། ད་ལྟ་བསམ་ན་ཁྱོད་ཞེད་དོན་ཅི་ཡིན་པ་གསལ་
པོར་ཤེས་བྱུང༌། བུད་མེད་ཚོས་གཞན་གྱིས་གདན་འདྲེན་ཞུ་བར་སྤྱིར་བཏང་དུ་ཧ་
ཅང་འཚེར་སྣང་གི་ཉམས་འགྱུར་སྟོན་དགོས་ལ། བསམ་ཡུལ་ལས་འདས་པའི་ཟོལ་
ཉམས་ཀྱང་སྟོན་དགོས། ཁྱོད་ཀྱི་སྐད་ཆར་ཡ་མཚན་ཆེད། ཧ་ཅང་སྡང་མདོག་ཀྱང་
སྟོན་ངེས། བུད་མེད་ཀྱིས་འཕྲལ་དུ་སྐྱེས་པ་གང་དང་འབྲེལ་འདྲིས་བྱེད་འདོད་པའི་
དབང་དུ་བཏང་རུང༌། སྐྱེས་པ་དེས་ཞུ་བ་གང་མང་བྱེད་དགོས་ལ། མནའ་བོར་
བ་དང་ཡང་ན་དམ་བཅའ་བ། རྫུན་གཏམ་མང་པོ་བཤད་རྗེས་ད་གཟོད་དགའ་
སྤྲོའི་རྣམ་པ་མངོན་ནས་ཨུ་ཚུགས་ཀྱིས་དང་ལེན་བྱེད་པ་ཡིན། གདན་ཞུ་དེ་འདྲ་
དང་འཕྲད་ཚེ། སྨད་འཚོང་མ་ལས་གཞན་ད་དུང་གནས་ལུགས་ཀྱི་མཐིལ་མི་རྟོགས་
པའི་ལྷད་མེད་ཀྱི་བུ་མོ་ཆུང་ཆུང་དག་གིས་ད་གཟོད་ལས་སླ་མོས་དང་ལེན་བྱེད་
ངེས། ཁྱོད་ཀྱིས་ངས་ཉིན་ཞག་སྟོང་ཕྲག་གི་དྲན་གདུང་གཅིག་ཏུ་དྲིལ་བའི་བརྩེ་བ་
དེ་ཅི་ལྟར་རྟོགས་ནུས་ཨང་། སྐབས་དེར་ཁྱོད་ནི་དངོས་གནས་ངས་གདན་འདྲེན་
དང་ལེན་བྱས་པར་ཅུང་ཙམ་ཧ་ལས་ཤིང༌། ང་ལ་སྤྲོ་སྣང་སྟོན་མགོ་བརྩམས། འུ་
གཉིས་ཁྱོད་ཚང་ལ་འགྲོ་བའི་ལམ་བར་དུ་ཁྱོད་ཀྱིས་ང་ལ་ཁ་བརྡ་བྱེད་དུས། ལྐོག་
ནས་ང་ལ་ཞིབ་ལྟ་བྱེད་བཞིན་པ་ཚོར། ཁྱོད་ལ་རྫུ་འཕྲུལ་ཡོད་པ་བཞིན་མིའི་སེམས་
ཀྱི་བརྩེ་བ་སྣ་ཚོགས་ཤེས་ཐུབབ།། སྐབས་དེར། ཁྱོད་ཀྱིས་འཕྲལ་དུ་གཅེས་པར་གོམས་
པའི་ཡིད་འོང་གི་བུ་མོ་མཛེས་མ་དེའི་ལུས་སྟེང་དུ་རྒྱུན་ལྡན་མ་ཡིན་པའི་གསང་བ་
ཞིག་ཡོད་པ་རྟོགས་པས། ཁྱོད་ནི་ང་ལ་མཚར་སྣང་སྐྱེས་ཤིང་། བསྟུད་མར་སྐད་
ཆ་བསྐོར་ནས་ང་ལ་དྲི་བ་དྲིས་ཏེ་དོན་དག་ཅིག་ཤེས་འདོད་པ་དང་འདྲ། ཁྱོད་
ཀྱིས་ངའི་གསང་བ་དེ་འཚོལ་བཞིན་ཡོད་པ་ངས་ཚོར་ནའང་། ངས་སེམས་སྒྲ་ཕྱིར་
མ་ཕྱུང་ལ། ཁྱོད་ཀྱི་མདུན་དུ་རང་ཉིད་ལ་གླེན་ཚུགས་མངོན་པར་ཡང་མི་སྐྲག་
ཅིང་། ངའི་གསང་བ་དེ་སྦེད་ཐུབ་པ་ཁོ་ནས་ཆོག འུ་གཉིས་མཉམ་དུ་ཁྱོད་ཀྱི་
ཁང་བའི་ནང་དུ་སླེབས། སྙིང་ཉེ་ལགས། ང་ལ་བཟོད་པ་སྒོམ་རོགས་ཞུ། གལ་
ཏེ་ངས་ཁྱོད་ལ་བཤད་ཀྱང་ཁྱོད་ཀྱིས་ཇི་སྲིད་དུ་རྟོགས་མི་སྲིད། ངར་མཚོན་ནས་
བཤད་ན། བར་ཁྱམས་དང་རྡོ་སྐས་དེས་ཅི་ཞིག་མཚོན་བཞིན་ཡོད་དམ། ངའི་ཚེ་
སྲོག་ལ་འབྲེལ་བའི་བདེ་སྐྱིད་ཅིག་ཡིན་པ་ཚོར་བྱུང༌། བདེ་སྐྱིད་དེའི་ནང་དུ་བཟི་
སྣང་དང་ཐམ་ཐོམ། སྨྱོ་ཧམ། སྡུག་བསྔལ་སོགས་ཡོད་ཨང་། ངས་ད་ལྟ་ཕྱིར་
དྲན་བྱེད་དུས་ད་དུང་མིག་ཆུ་བཞུར་ངེས། ཡིན་ནའང་ངའི་མིག་ཆུ་སྐམ་ཚར། དེ་
རུ་ཡོད་པའི་ཅ་ལག་ཡོད་ཚད་ལ་ངའི་བརྩེ་སེམས་འདུས་ཡོད་པ་ཚོར་ཐུབ་ལ། དེ་
དག་ཚང་མར་ངའི་བྱིས་དུས་ཀྱི་དྲན་གདུང་གི་རྗེས་ཤུལ་ཡོད། སྒོ་ཆེན་དེའི་སྒོ་
ཁར། ངས་ཁྱོད་ལ་སྒུག་པ་བགྲང་གིས་མི་ལང༌། རྡོ་སྐས་ཐོག་ཏུ། ངས་ནམ་རྒྱུན་
ཁྱོད་རང་ཐོག་ཁང་དུ་འགྲོ་བའི་གོམ་སྒྲར་ལྐོག་ཉན་བྱས། ལྐོག་ལྟ་བྱེད་སའི་བུ་ག་དེ་
རུ། ངས་ཐོག་མར་ཁྱོད་མཐོང་མྱོང༌། སྐབས་དེར་ང་རང་སྤྲོ་སྣང་གིས་མྱོས་ཏེ་རྣམ་
ཤེས་ཀྱང་ཕྱིར་རང་ལུས་སུ་འགུག་ཐབས་མ་བྱུང༌། ཁྱོད་ཀྱི་སྒོ་མདུན་གྱི་ས་གདན་
སྟེང་དུ་ངས་སྔོན་ཆད་ཀྱང་པུས་མོ་བཙུགས་ནས་བསྡད་མྱོང་། དེ་རུ་ཁྱོད་ཀྱི་ཁང་
བའི་ལྡེ་མིག་གི་སྒྲ་གྲག་པ་ཐོས་དུས་ཧོབ་ཀྱིས་ཡར་ལངས་མྱོང་། གོམ་པ་ཁ་ཤས་ཙམ་
ལས་མེད་པའི་བར་སྟོང་འདིའི་ནང་དུ་ངའི་བྱིས་དུས་དང༌། ངའི་བརྩེ་སེམས་ཡོད་
ཚད། ངའི་མི་ཚེ་གང་བོ་ཚང་མ་འདུས་ཡོད། ད་ལྟ་རེ་སྨོན་ཡོད་ཚད་མངོན་འགྱུར་
བྱུང་ཡོད་ཅིང་། ཁྱོད་དང་འུ་གཉིས་མཉམ་དུ་ཁྱོད་ཚང་གི་བར་ཁྱམས་སུ་འགྲོ་བ་
དང་། ཁྱོད་དང་མཉམ་དུ་ཁྱོད་ཀྱི་ཐོག་ཁང་དང༌། ང་ཚོ་ཐུན་མོང་གི་ཐོག་ཁང་དུ་
འགྲོ་བ་ཡིན་པས། འདས་ཟིན་པའི་འཚོ་བའི་དྲན་ཤིང་ཡོད་ཚད་མཚམས་མི་འཇོག་
པར་བདག་སེམས་སུ་གསལ་བོར་འཁྱུག ཁྱོད་ཀྱིས་སོམས་དང་། ངས་བཤད་པའི་
སྐད་ཆ་ཕལ་ཆེར་འདྲ་ཆགས་པོ་མིན་ནའང་། ང་ལའང་འདི་ལས་ལྷག་པའི་སྐད་
ཆ་གཞན་གྱིས་མཚོན་ཐབས་མི་འདུག་ལ། ཁྱོད་ཀྱི་སྒོ་ཁར་སླེབས་ལ་ཉེ་དུས། ངའི་
འཇིག་རྟེན་ད་དུང་སྤྱིར་བཏང་དང་ཁ་ཁུ་སིམ་པོ་ཡིན་ཞིང་། ཁྱོད་ཀྱི་སྒོ་ཁར་སླེབས་
རྗེས། ང་ནི་ངོ་མཚར་ཆེ་བའི་བྱིས་སྒྲུང་གི་འཇིག་རྟེན་ཞིག་ཏུ་སླེབས་པ་དང་ཀུན་
ནས་མཚུངས། ཁྱོད་ཀྱིས་བསམ་བློ་ཐོངས་དང་། ངས་ཆུང་དུས་ནས་ད་ལྟའི་བར་
སྒོ་འདིའི་ནང་རོལ་གྱི་འཇིག་རྟེན་ལ་རེ་སྒུག་བྱས་མྱོང་ལ། ད་ལྟ་ང་རང་བཟི་ཞིང་
འཐོམ་པའི་ངང་ནས་ཁང་བ་དེར་སྐྱོད་བཞིན་ཡོད། སྙིང་ཉེ་ལགས། ཁྱོད་ཀྱིས་ངའི་
སེམས་ཁམས་གཏན་ནས་ཚོད་དཔག་བྱེད་དཀའ་ལ། ཆེས་མང་ནའང་རབ་རིབ་ཙམ་
ལས་ཚོར་མི་ཐུབ། སེ་གོལ་གཏོགས་ཙམ་གྱི་ཡུན་ཚད་ཀྱིས་འདས་པའི་སྐད་ཅིག་མ་
དེས། མཐར་གཏུགས་ན་ངའི་འཚོ་བའི་ཁྲོད་ཀྱི་ཅི་ཞིག་འཁྱེར་སོང་བ་ཡིན་ནམ།
མཚན་མོ་དེའི་ཞག་གང་བོར་ང་ཁྱོད་ཀྱི་གམ་དུ་བསྡད་ཅིང་། ཁྱོད་ནི་ངའི་ལུས་
པོ་དང་དེ་ལྟར་ཉེ་བའི་སྐྱེས་པ་ཐོག་མ་ཡིན་པ་ཁྱོད་ཀྱི་ཡིད་ལའང་ཤར་མེད། ཡིན་
ནའང་། ཁྱོད་ཀྱི་ཡིད་ལ་ཅི་ཞིག་ཤར་ཡོད་དམ རྒྱུ་མཚན་ནི་མཚན་མོ་དེར་ངས་
ཁྱོད་ལ་འགོག་རྒོལ་གྱི་བྱ་སྤྱོད་ཅི་ཡང་མ་བྱས་ཤིང་། ངས་ཅི་ནུས་ཀྱིས་རང་གི་ཁ་
སྐྱེངས་པའི་ཐེ་ཚོམ་ལ་བཟོད་བསྲན་བྱས་ཏེ། ཁྱོད་ལ་བཅངས་པའི་བརྩེ་དུང་གི་
གསང་བ་ཡོད་ཚད་དམ་པོར་སྲུང་བ་ཡིན། གལ་ཏེ་ཁྱོད་ཀྱིས་གསང་བ་འདི་རྟོགས་
ཚེ་ཧང་སངས་ངེས་པ་ཁོ་ཐག་ཡིན་ཞིང་། ཁྱོད་ནི་བག་ཡངས་སྤྲོ་སྐྱིད་ཀྱི་མི་ཚེ་ལ
དགའ་མཁན་ཞིག་ཡིན་པས། སེམས་ཁུར་ཅི་ཡང་མེད་པའི་རོལ་རྩེད་ལ་རོལ་བ་
ནི་ད་གཟོད་ཁྱོད་ཀྱི་རང་གཤིས་ཡིན། གཞན་གྱི་ལས་དབང་ལ་ཤུགས་རྐྱེན་ཐེབས་
པར་ཁྱོད་རང་ཧ་ཅང་སྐྲག ཁྱོད་རང་ག་ས་གང་དུ་བརྩེ་བ་ཆགས་པར་མོས་པ་ཡོད་
མོད། ཡིན་ནའང་། དེའི་དོན་དུ་ཁྱོད་ཀྱིས་ཏོག་ཙམ་ཡང་བློས་གཏོང་མི་སྲིད། ད་
ལྟ་ངས་ཁྱོད་ལ། མཚན་མོ་དེར་ངས་རང་གི་ལུས་པོ་ཁྱོད་ལ་ཕུལ་བའི་སྐབས་སུ། ང་
ད་དུང་སུས་ཀྱང་མ་རེག་པའི་ལུས་གཙང་མ་ཡིན། འོན་ཀྱང་ཁྱོད་གོ་ནོར་མི་ཐེབས་
པར་མཛོད། ངས་ཁྱོད་ལ་ངན་ཁག་དཀྲིས་མེད། ཁྱོད་ཀྱིས་ང་ལ་མགོ་སྐོར་དང་
འགུག་ཐབས་མ་བྱས་ཤིང་། དེ་ལས་ཀྱང་བསླུ་བྲིད་བཏང་མེད། ཡོད་ཚད་ལ་
རང་ཉིད་འཐད་མོས་བྱུང་བས། རང་འགུལ་གྱིས་ཁྱོད་ཀྱི་རུམ་དུ་འཛུལ་བ་ཡིན་
ལ། ཕངས་སེམས་ཅི་ཡང་མེད་པར་ལས་དབང་གི་འབོད་པ་དང་ལེན་བྱས། ངས་
ཁྱོད་ལ་ངན་ཁག་དཀྲི་མི་སྲིད་དེ།དེ། ཇི་སྲིད་དུ་དཀྲི་མི་སྲིད། ངས་ད་དུང་ཁྱོད་ལ་
ཐུགས་རྗེ་ཆེ་ཞུ་དགོས། ངར་མཚོན་ནས་བཤད་ན། མཚན་མོ་དེའི་འཁྱུད་སྦྱོར་
གྱིས་ང་རང་བདེ་སྐྱིད་ཀྱི་དཔལ་ལ་བཀོད་མྱོང་། མུན་པའི་ཁྲོད། ངས་མིག་ཟུང་
ཕྱེ་དུས་ཁྱོད་རང་ངའི་གམ་དུ་ཡོད་པ་ཚོར། ངའི་མགོ་ཐོག་ཏུ་སྐར་ཚོགས་ཁྲ་ལམ་
ལམ་མེད་ནའང་ང་རང་ཡ་མཚན་མ་སྐྱེས་ལ། ང་རང་བདེ་ཞིང་སྐྱིད་པས་ཐོགས་
རེག་མེད་པར་བར་སྣང་དུ་འཕུར་བ་དང་འདྲ། སྙིང་ཉེ་ལགས། དེའི་དོན་དུ་ང་
རང་ཐོག་མ་ཉིད་ནས་འགྱོད་པ་སྐྱེས་མ་མྱོང་ལ། དུས་སྐབས་དེ་ལའང་འགྱོད་པ་
སྐྱེས་མ་མྱོང་། ཁྱོད་རང་གཉིད་དུ་ཡུར་བའི་རྣམ་པ་ད་དུང་ངའི་ཡིད་ལ་འཆར་ཐུབ་
ཅིང་། ངས་ཁྱོད་ཀྱི་དབུགས་འབྱིན་རྔུབ་ཀྱི་སྒྲ་ཐོས་པ་དང༌། ཁྱོད་ཀྱི་སྐྱི་མོར་ལག་
པས་རེག་མྱོང་། ངའི་ཚོར་བར་ང་ཁྱོད་དང་ཤིན་ཏུ་ཉེ་ཞིང་། ཤིན་ཏུ་བདེ་སྐྱིད་ལྡན་
པར་བསམས། དེ་བས་མུན་ནག་ཁྲོད་དུ་བཤུམ་ཞིང་ངུས།
ཕྱི་ཉིན་ཞོགས་པར། ང་རང་བྲེལ་འཚུབ་ཀྱིས་གྱེས། ཚོང་ཁང་དུ་ལས་སྒྲུབ་
ཏུ་འགྲོ་དགོས་ལ། དེར་མ་ཟད་ཁྱོད་ཀྱི་གཡོག་པོ་དང་འཕྲད་པར་ཧ་ཅང་སྐྲག་
པས། ཁོ་མ་ཕེབས་པའི་སྔོན་དུ་ང་རང་ཁྱོད་དང་གྱེས་ན་བསམས། ངས་གོས་རྒྱན་
ཡོངས་སུ་སྤྲས་ཚར་རྗེས་ཁྱོད་ཀྱི་མདུན་དུ་འགྲེང་དུས། ཁྱོད་ཀྱིས་ང་རང་རུམ་དུ་
པང་ཞིང་ངོ་ལ་ཅེར་ནས་ཡུན་རིང་བསྡད། ཁྱོད་ཀྱིས་སྔར་བྱུང་ལ་ཕྱིར་དྲན་བྱེད་པ་
ཡིན་ནམ། ཡང་ན་སྐབས་དེར་ང་རང་མཛེས་ཤིང་ཡིད་དུ་འོང་བས་ཁྱོད་ཀྱིས་ཡུན་
རིང་བོར་ཅེར་བ་ཡིན། འི་རྗེས་སུ་ཁྱོད་ཀྱི་མཆུ་སྒྲོས་ངའི་མཆུ་སྒྲོས་ལ་གླན་ནས་
འོ་བྱེད་ཅིང་། ང་རང་དལ་གྱིས་ཁྱོད་ཀྱི་དམ་འཁྱུད་ལས་ཐར་ནས་གནས་དེ་དང་
གྱེས་ན་བསམས། སྐབས་དེར་ཁྱོད་ཀྱིས “མེ་ཏོག་འགའ་འཁྱེར་མི་འདོད་དམ” ཞེས་
དྲིས་པར་ངས་ཀྱང་འཐད་པའི་ཡ་ལན་བྱིན། ངས་ཁྱོད་རང་དཔེ་ཅོག་སྟེང་དུ་མཐིང་
མདོག་གི་མེ་ཏོག་བུམ་པ་ཞིག་བཞག་པ་དེའི་གམ་དུ་འགྲོ་བ་མཐོང་ལ། ད་དུང་ཆུང་
དུས་སུ་ངས་མེ་ཏོག་བུམ་པ་དེར་ལྐོག་ལྟ་བྱས་མྱོང་བ་ཡིད་ལ་དྲན། ཁྱོད་ཀྱིས་རྒྱ་སེ་
མེ་ཏོག་དཀར་པོ་རྐང་བཞི་བླངས་ནས་ང་ལ་སྤྲད། མེ་ཏོག་དེ་དག་ངའི་ནོར་བུ་རུ་
གྱུར་ཞིང་། ངས་བསྟུད་མར་ཉིན་འགར་མེ་ཏོག་དེ་དག་ལ་ཡང་དང་ཡང་དུ་མཆུ་
ཡིས་སྐྱོར་མྱོང་།
འུ་གཉིས་དགོང་མོ་ཞིག་ལ་འཕྲད་རྒྱུའི་ཁ་ཆད་བྱས། ང་ཡང་ཁ་ཆད་ལྟར་ཡོང་
ཞིང༌། ཡང་བསྐྱར་དགའ་བདེའི་དཔལ་གྱིས་མྱོས་པའི་མཚན་མོ་ཞིག་རོལ། ཁྱོད་
དང་འུ་གཉིས་ཀྱིས་ཡང་བསྐྱར་མཚན་མོ་ཐེངས་གསུམ་པའང་རོལ་བ་ཡིན། དེའི་
རྗེས་ནས་ཁྱོད་ཐག་རིང་དུ་འགྲོ་དགོས་ཚུལ་བཤད། ཀྱེ་གནམ་རྒན་མ། ཁྱོད་རང་
ཐག་རིང་ཞིག་ཏུ་བཞུད་སོང༌། ང་ཆུང་དུས་སུ་ཁྱོད་རང་ཕྱི་རོལ་ལ་གནས་སྐོར་དུ་
སོང་བར་ཞེ་སྡང་ཚད་མེད་སྐྱེས་མྱོང༌། ཁྱོད་རང་ཕྱིར་སླེབས་མ་ཐག་ཏུ་ང་ལ་བརྡ་
རྒྱག་པར་ཁག་ཐེག་བྱས། ངས་ཁྱོད་ལ་སྡོད་གནས་སྤྲད་དེ། འབྲེལ་གཏུག་གནང་
བར་སྟབས་བདེ་བཟོས། ཡིན་ནའང་། ངས་ཁྱོད་ལ་མིང་མ་བཤད། དོན་དུ་ཁྱོད་
ལ་ཤེས་སུ་འཇུག་མི་འདོད། ངའི་གསང་བ་དེ་སེམས་ཀྱི་གཏིང་སར་སྦས་ཤིང་། ཁ་
མ་གྱེས་པའི་སྔོན་དུ། ཁྱོད་ཀྱིས་ཡང་བསྐྱར་ང་ལ་རྒྱ་སེ་མེ་ཏོག་འགའ་དྲན་རྟེན་དུ་
བྱིན།
ཁྱོད་དང་གྱེས་པའི་ཟླ་གཉིས་ཀྱི་ནང་དུ། ངས་ཉིན་རྒྱུན་ཁྱོད་ཀྱི་གནས་ཚུལ་
དྲིས།...ད་དེ་དག་བརྗོད་འདོད་མི་འདུག ངས་རང་གིས་མྱངས་པའི་རེ་ཆད་
ཀྱི་དམྱལ་བ་ལྟ་བུའི་མནར་གཅོད་དེ་དག་ཁྱོད་ལ་བརྗོད་དགོས་པའི་ངེས་པ་མི་
འདུག ངས་ཁྱོད་ལ་ངན་ཁག་དཀྲི་མི་སྲིད། ང་དགའ་བ་ནི་སྤྲོ་བ་རྒྱས་ཤིང་བརྗེད་
ངེས་ཚ་བའི་ཁྱོད་ཀྱི་རྣམ་པ་དེ་ཡིན་ལ། ཁྱོད་ཀྱིས་སུ་ལའང་བརྩེ་བ་འཛིན་པ་དང་
མི་གཅིག་ལ་བརྩེ་བ་རྣལ་མ་མི་འཛིན་པའི་རྣམ་པ་དེ་ཡིན། ང་ནི་དེ་ལྟ་བུའི་ཁྱོད་
ལ་དགའ། ཁྱོད་ད་ལྟའང་སྔོན་ཆད་ནང་བཞིན་ཡིན་པ་འདྲ། ང་ཁྱོད་ཚང་གི་ཁང་
གཤམ་དུ་སླེབས་དུས། ཁྱོད་ཀྱི་ཁང་བའི་ནང་གི་གློག་སྒྲོན་གསལ་ལམ་མེར་བཀར་
ཡོད་ཅིང་། གནས་སྐོར་ལ་སོང་ནས་སྔ་མོ་ནས་ཕྱིར་སླེབས་ཡོད་ནའང་། ཁྱོད་
ཀྱིས་འཕྲིན་བསྐུར་ནས་ང་ལ་གཏན་ནས་བརྡ་མ་སྦྲན་ལ། ང་འཆི་བར་ཉེ་བའི་
དུས་འདི་ལའང་ཁྱོད་ཀྱི་ཤོག་ལྷེབ་གཅིག་ཀྱང་འབྱོར་མ་བྱུང་། ངའི་མི་ཚེ་གང་
བོ་ཁྱོད་ལ་ཕུལ་མོད། འོན་ཀྱང་ཁྱོད་ཀྱིས་ང་ལ་འཕྲིན་ཡིག་གཅིག་ཀྱང་བསྐུར་མ་
མྱོང་། ངས་དེ་རུ་རེ་བས་སྒུག་ཅིང༌། རེ་ཐག་ཆད་པའི་བུད་མེད་ཅིག་དང་འདྲ་
བར་ཁྱོད་ལ་སྒུག ཡིན་ནའང༌། ཁྱོད་ཀྱིས་ང་ལ་བརྡ་མ་སྦྲན་ལ། འཕྲིན་ཡིག་ཀྱང་
བསྐུར་མ་བྱུང་། ཐ་ན་ཡིག་འབྲུ་གཅིག་ཀྱང་ང་ལ་བསྐྱུར་མ་བྱུང༌། 
ཁ་སང་ངའི་གཅེས་ཕྲུག་ཚེ་ལས་འདས་སོང༌། སྙིང་ཉེ་ལགས། ཁོ་ནི་ཁྱོད་
ཀྱི་བུ་ཕྲུག་ཀྱང་ཡིན། འདི་ནི་འུ་གཉིས་ཀའི་ཞག་གསུམ་གྱི་བརྩེ་བ་ལས་སྨིན་པའི་
འབྲས་བུ་ཡིན། དེ་རྫུན་གཏམ་མིན་པ་ངས་མནའ་འབོར་ཆོག་ཅིང་། མི་ཞིག་གིས་
ཚེ་ལས་འདའ་ཁར་དེ་ལས་ཀྱང་རྫུན་ལབ་མི་སྲིད། འདི་ནི་ཁྱོད་དང་ང་ཡི་བྱིས་པ་
ཡིན་པར་བསྙོན་ཐབས་མེད། བྱིས་པ་མ་བཙས་པའི་སྔོན་དུ། ང་ཁྱོད་ལས་གཞན་
སྐྱེས་པ་གཞན་སུ་ལའང་ལུས་འབྲེལ་བྱུང་མྱོང་མེད། ཁྱོད་དང་ལུས་འབྲེལ་བྱུང་
རྗེས། ངའི་རང་གི་ལུས་པོ་ཡ་མཚན་ཞིག་ཏུ་གྱུར་བ་ཚོར་བས། ངས་ཡང་བསྐྱར་
ལུས་པོ་འདི་སྐྱེས་པ་གཞན་ལ་འབུལ་མི་སྲིད། སྐྱེས་པ་གཞན་པ་དག་ནི་ངའི་ཚེ་སྲོག་
ཁྲོད་ཀྱི་ལམ་འགྲོ་བ་ལྟ་བུ་ཡིན་ལ། ཁྱོད་ནི་ད་གཟོད་ངའི་ཡོད་ཚད་ཡིན། སྙིང་ཉེ་
ལགས། བྱིས་པ་འདི་ནི་ངའི་བརྩེ་དུང་དང་ཁྱོད་ཀྱི་སྣང་མེད་འདོད་རྩེད་ཀྱི་བརྩེ་
བའི་ཞུན་ཐིགས་ཡིན། ཁོ་ནི་འུ་གཉིས་ཀྱི་བྱིས་པ་ཁོ་ན་ལགས། ཁྱོད་རང་ཧ་ལས་
ཧང་སངས་པ་དང་། ཕལ་ཆེར་ཡ་མཚན་ཞིག་ཏུ་བསམ་ངེས། ཡིན་ནའང་། ཁྱོད་
ཀྱིས་ང་ལ་ད་ལྟ་བྱིས་པའི་གནས་ཚུལ་བཤད་དགོས་པའི་རྒྱུ་མཚན་ཅི་ཡིན་ནམ་ཞེས་
འདྲི་སྲིད། གཅེས་ཕྲུག་གཏན་དུ་གཉིད་པས། མུན་ནག་ལས་སད་མི་སྲིད་ལ། ཇི་
སྲིད་དུ་ཕྱིར་ལྡོག་མི་སྲིད། དོན་དག་འདིའི་རིགས་ངས་ཁྱོད་ལ་ཅི་ལྟར་བརྗོད་ནུས་
སམ། རང་མོས་ཀྱིས་ཁྱོད་དང་ཞག་གསུམ་ལ་མཉམ་དུ་ཉལ་བ་དང་། རང་འགུལ་
གྱིས་ཁྱོད་ཀྱི་རུམ་དུ་འཛུལ་ཡང་ཁྱོད་ཀྱི་དྲན་ཤེས་སུ་བག་ཆགས་ཅི་ཡང་འཇོག་མ་
ནུས་པའི་བུད་མེད་ང་ལྟ་བུ་ཞིག་གིས་ཁྱོད་ཀྱི་ཆེད་དུ་རང་ལུས་བསྲུངས་ནས་མཐར་
གཏུགས་པར་ཁྱོད་ཀྱིས་ཚེ་གང་བོར་ཡིད་ཆེས་བྱ་མི་ཐུབ་ལ། ཁྱོད་ཀྱིས་སྣང་དོགས་
ཅི་ཡང་མེད་པར་གཅེས་ཕྲུག་དེ་རང་གི་བུ་ཕྲུག་ཡིན་པའི་དོན་དངོས་དེ་དང་ལེན་
བྱ་མི་སྲིད། གལ་ཏེ་ཁྱོད་རང་ངས་བཤད་པའི་སྐད་ཆ་ཕལ་ཆེར་ལ་ཡིད་ཆེས་པའི་
དབང་དུ་བཏང་རུང་། ཁྱོད་ཀྱི་སེམས་སུའང་ཐེ་ཚོམ་སྐྱེས་སྲིད། ཁྱོད་ཀྱི་སེམས་
སུ་ངས་ཁྱོད་ལ་སྒོར་མོ་ཡོད་པ་ཤེས་ནས་དོན་དག་འདིས་འཇིགས་སྐུལ་ཏེ། གཞན་
གྱི་ཉེས་པ་ཁྱོད་ཀྱི་ཐོག་ཏུ་འགེལ་བ་རེད་བསམ་ངེས། ཁྱོད་ཀྱི་དོགས་སྣང་གིས་འུ་
གཉིས་བར་ལ་ཐེ་ཚོམ་གྱི་གྲིབ་རིས་འཁོར་སྲིད། ངས་དེ་ལྟར་འགྱུར་དུ་འཇུག་མི་
འདོད། དེ་མ་ཟད། ངས་ཁྱོད་ལ་ཁྱོད་རང་ཉིད་ལས་ཀྱང་ལྷག་པའི་ཆ་རྒྱུས་ཟབ་མོ་
བླངས་ཡོད། ཁྱོད་ཀྱིས་དགའ་རོགས་བསྒྲིགས་ནས་དེའི་སྤྲོ་བ་ལོངས་སུ་སྤྱོད་འདོད་
པ་ལས། འགན་འཁྲིའི་འཆིང་རྒྱས་བཅིངས་པའི་དོལ་དུ་ཚུད་མི་འདོད་པ་ཤེས་
ཡོད། གལ་ཏེ་ཁྱོད་ཀྱིས་ཨ་ཕ་ཞིག་གི་འགན་འཁྲི་རང་གི་ཕྲག་ཏུ་འཁུར་དགོས་པ་
ཤེས་ན། ཁྱོད་ཀྱི་སེམས་མི་སྐྱིད་པ་ཁོ་ཐག་ཡིན། ཁྱོད་ཀྱིས་འུ་གཉིས་བར་ལ་འབྲེལ་
བ་བྱུང་ཡོད་པར་འདོད་ཀྱང་། ཁྱོད་ནི་རང་དབང་ལ་གོམས་ཡོད་པས། འཆིང་རྒྱའི་
ཁྲོད་དུ་འཚོ་ཐབས་མེད། ང་ཁྱོད་ཀྱི་འཚོ་བའི་ཁྲོད་དུ་བྱུང་བའི་བྱ་སྤྱོད་ལ་ཁྱོད་རང་
སྡང་སེམས་སྐྱེས་ངེས་པ་ངས་ཤེས་ཡོད། སྡང་སེམས་འདིའི་རིགས་ནི་ཁྱོད་ཀྱི་སེམས་
པ་ལྷོད་ལ་བབས་པའི་སྐབས་ཀྱི་འདུ་ཤེས་ཀྱི་མཚོན་སྟངས་མ་ཡིན་པར། ཁྱོད་ཀྱི་
རང་གཤིས་ལས་བྱུང་བ་ལགས། ཆུ་ཚོད་ཁ་ཤས་སམ་ཡང་ན་ཡུན་ཐུང་གི་སྐར་མ་ཁ་
ཤས་ནང་ང་ལ་སུན་སྣང་དང༌། ཞེ་སྡང་ལངས་སྲིད། ང་ནི་རང་བཀུར་ཡོད་པའི་མི་
ཞིག་ཡིན་པས། ཁྱོད་ཀྱིས་ང་རང་དྲན་པའི་སྐབས་སུ་སྐྱོ་གདུང་ཨེན་ཙམ་ཡང་ཡོད་
པར་འཇུག་མི་འདོད། ངས་ཁྱོད་ལ་དལ་འགོར་བྱེད་མི་རིགས། དོན་རྐྱེན་འདིའི་
མཇུག་འབྲས་ང་གཅིག་པུས་འགན་འཁུར་པས་ཆོག ངའི་རེ་བ་ནི་ཁྱོད་ཀྱིས་ང་དྲན་
པའི་སྐབས་སུ། བརྩེ་དུང་དང་བཀའ་དྲིན་ཁོ་ན་ཡོད་པས་ཆོག དེའི་དོན་དུ་ཁྱོད་
ཀྱིས་ངོ་ཤེས་པའི་བུད་མེད་ཚོའི་ཁྲོད་དུ་ང་ནི་ཐུན་མོང་མ་ཡིན་པ་དེ་ལ་འགྱུར་བར་
མོས། ཡིན་ནའང༌། ཁྱོད་ཀྱིས་ང་རང་སྔ་མོ་ནས་བརྗེད་ཟིན་ལ། ཐོག་མ་ཉིད་ནས་
བཟུང་གཏན་ནས་དྲན་མ་མྱོང་ངོ་། །
སྙིང་ཉེ་ལགས། ངས་ཁྱོད་ལ་ཁ་རྡུང་གཏོང་བའི་བསམ་པ་མེད། གལ་ཏེ་ངས་
བྲིས་པའི་སྐད་ཆའི་ནང་ལན་རེར་འཁང་ཡུས་ཀྱི་སྐད་ཆ་ཙམ་ཡོད་ཚེ། ཁྱོད་ཀྱིས་
ང་ལ་བཟོད་གསོལ་ཡོད་པར་ཞུ། ངའི་གཅེས་ཕྲུག་སྟེ། འུ་གཉིས་ཀྱི་གཅེས་ཕྲུག་ཚེ་
ལས་འདས་ཤིང༌། ད་ལྟ་ལྷབ་ལྷུབ་ཏུ་གཡོ་བའི་སྒྲོན་འོད་འོག་གན་རྐྱལ་དུ་བསྙལ་
ཡོད། ངས་ཁུ་ཚུར་དམ་པོར་བཅིངས་ནས་གནམ་བདག་ལ་ཁ་གཏད་དེ། ཁྱོད་
ཀྱིས་ངའི་གཅེས་ཕྲུག་ལྐོག་གསོད་བྱས་སོང་ཞེས་སྡིགས་པར། སེམས་པ་སྐྱོ་དྲགས་
པས་ཟང་ཟིང་དུ་གྱུར། ངའི་འཁོན་སེམས་ཁྱོད་ཀྱིས་སེམས་ལ་མི་འཛིན་པར། ཚུལ་
མིན་གྱི་བྱ་སྤྱོད་ལ་བཟོད་གསོལ་ཡོད་པར་ཞུ། ངས་ཁྱོད་རང་སེམས་བཟང་ཞིག་
ཡིན་པ་ཤེས་ཡོད་དེ། ལྷན་སྐྱེས་ནས་མི་ལ་རོགས་རམ་བྱེད་པར་དགའ། ཁྱོད་ཀྱིས་
མི་རེ་རེར་རོགས་རམ་བྱ་སྲིད་ལ། ཐ་ན་ངོ་མི་ཤེས་པའི་མི་ལའང་རོགས་སྐྱོར་གྱི་
ལག་པ་བརྐྱང་སྲིད། ཡིན་ནའང༌། ཁྱོད་ཀྱི་དགེ་སེམས་ནི་ཧ་ཅང་ཁྱད་མཚར་བ་
ཞིག་ཡིན་ལ། དེ་ནི་དེ་ལྟར་མཁྱེན་རྒྱ་ཡངས་པས་གང་འདོད་དུ་མིས་ལོངས་སུ་སྤྱད་
ཆོག་མོད། འོན་ཀྱང་ངས་བལྟས་ན། དེ་ནི་སྤྲོ་སྐྱིད་ལྡན་པ་ཞིག་མིན་པས། ཁྱོད་
ཀྱིས་ངའི་གླེན་རྟུལ་ལ་བཟོད་པ་བསྒོམ་རོགས། དེར་མི་གཞན་གྱིས་དྲན་སྐུལ་བྱེད་
དགོས་པ་དང་། མི་གཞན་པ་སོང་ནས་བརྩོན་ལེན་བྱེད་དགོས་པས། རང་འགུལ་
གཏན་ནས་མིན། ཁྱོད་ཀྱི་རོགས་རམ་ཐོབ་པར་མི་གཞན་གྱིས་ཞུ་བ་བྱེད་དགོས་
ལ། ཁྱོད་ཀྱིས་མི་གཞན་ལ་རོགས་རམ་བྱེད་པ་དེ་སེམས་གཏིང་ནས་སྙིང་རྗེ་བ་མིན་
པར་ངོ་ཚ་བ་དང་ནུས་མེད་ལ་བརྟེན་ནས་ད་གཟོད་སྒྲུབ་པ་ཞིག་རེད། ངས་དྲང་
མོར་བཤད་ན། ཁྱོད་ཀྱི་མིག་ལམ་དུ་དཀའ་ཚེགས་ཁྲོད་ན་ཡོད་པའི་མི་རྣམས་བདེ་
སྐྱིད་ཁྲོད་དུ་ཡོད་པའི་ཁྱོད་ཀྱི་སྤུན་ཟླ་དག་དང་བསྡུར་ན། ཁྱོད་ལ་སྔར་ལས་སྤྲོ་
བ་བསྐྱེད་མི་ཐུབ། ཁྱོད་ལྟ་བུའི་མི་འདི་རིགས་ཏེ། མི་དེ་དག་ལས་བསམ་བཟང་
ཅན་ལ་ཞུ་བ་བྱས་རུང༌། དེ་ཚོས་ཀྱང་ཁྱོད་ལ་རོགས་རམ་བྱེད་དཀའ། ང་ད་
དུང་བྱིས་པ་ཡིན་དུས་ཤིག་ལ། ཐེངས་ཤིག་ངས་སྒོའི་བུ་ག་ནས་སྤྲང་པོ་ཞིག་གིས་
ཁྱོད་ཚང་གི་སྒོ་དྲིལ་གནོན་བཞིན་པ་མཐོང༌། ཁྱོད་རང་སྒོར་ཐོན་ནས་ཁོར་དངུལ་
འགའི་སྦྱིན་པ་བཏང༌། ཁོས་ཁ་གྲག་ནས་མ་བསླངས་པའི་སྔོན་དུ། ཁྱོད་ཀྱིས་མྱུར་
མོར་དངུལ་ཁོའི་ལག་ཏུ་སྤྲད་ཅིང༌། ངོ་ལ་ཧ་ཅང་སྐྲག་སྣང་གི་རྣམ་པ་ཞིག་མངོན་
པ་དང་། མིག་ཟུང་གིས་ཁོར་དྲང་མོར་བལྟ་མི་ཕོད་པར། མྱུར་དུ་ཁོ་རང་ལམ་
ལ་བཅུག་ན་བསམས། ངས་ཇི་སྲིད་བར་དུ་ཁྱོད་ཀྱིས་མི་གཞན་པར་རོགས་རམ་
བྱེད་དུས་ཀྱི་རྣམ་པ་དེ་བརྗེད་ཐབས་མེད་དེ། སྐབས་དེར་ཁྱོད་རང་ཁ་སྐྱེངས་པ་
དང༌། ཕ་རོལ་བས་སྐུ་དྲིན་ཞུ་བར་སྐྲག་པས། སྐྲག་མ་འཚབ་ཀྱིས་དོགས་མི་བདེ་
བར་གྱུར།། དེའི་རྐྱེན་གྱིས་ངས་གཏན་ནས་ཁྱོད་བཙལ་མ་མྱོང༌། ཁྱོད་ཀྱིས་ང་
ལ་རོགས་རམ་བྱེད་པ་ངས་ཤེས་ཡོད། གལ་ཏེ་ཕྲུ་གུ་ཁྱོད་ཀྱི་ཡིན་པ་ཁས་མི་ལེན་
རུང་། ཁྱོད་ཀྱིས་རོགས་རམ་བྱེད་ངེས། ཁྱོད་ཀྱིས་ལྷག་བསམ་རྣམ་དག་གིས་ང་ལ་
སེམས་གསོ་དང༌། དངུལ་མང་ཙམ་ཡང་སྟེར་སྲིད། ཡིན་ནའང་། དེས་ཁྱོད་རང་
སེམས་མི་སྐྱིད་པར་གཏོང་སྲིད་ཅིང༌། དེ་མ་ཐག་མགོ་ན་བའི་དོན་དག་དེ་ལས་ཕྱིར་
བུད་ན་འདོད་སྲིད། ངངས་བསམས་ན་ཐ་ན་ཁྱོད་ཀྱིས་བྱིས་པ་འདི་མངལ་ལས་འདེད་
དུ་འཇུག་ཀྱང་སྲིད། ང་ཆེས་སྐྲག་ས་ནི་དོན་དག་དེའི་རིགས་ཡིན། ངས་ཁྱོད་ཀྱི་རེ་
བ་སྟོང་ཟད་དུ་མི་གཏོང་བར་ཁྱོད་ཀྱིས་བཤད་པ་ལྟར་སྒྲུབ་ངེས། ཡིན་ནའང་བྱིས་
པ་འདི་ངའི་ཚེ་སྲོག་ཁྲོད་ཀྱི་ཆེས་གལ་ཆེའི་ཆ་ཤས་ཤིག་ཡིན། ཁོ་ནི་ཁྱོད་ཀྱི་ཁྲག་
རྒྱུད་ཡིན་ལ། ཁོ་ནི་ཁྱོད་ལས་བྱུང་ནའང་ཁྱོད་ལ་མི་གཏོགས། ངས་ཐོག་མ་ནས་
སྣང་བ་སྐྱིད་པོ་ཅན་གྱི་ཁྱོད་འགོག་ཐབས་མི་འདུག་པས། རང་ཉིད་གཞི་ནས་ཁྱོད་
ཀྱི་ཁྲག་རྒྱུད་དང་གཅིག་ཏུ་འདྲེས་པ་དང་ཁྱོད་ཀྱི་ཚེ་སྲོག་དང་འབྲེལ་བ་བྱུང་བར་
བསམས། ངས་གཞི་ནས་ཁྱོད་རང་ལག་ཏུ་སོན་ལ། ངའི་ཁྲག་རྩའི་ཁྲོད། ཁྱོད་ཀྱི་
ཚེ་སྲོག་འཚར་ལོངས་བྱུང་བར། ངས་དངོས་སུ་རང་གི་ལག་པས་ཁྱོད་རང་གསོ་སྐྱོང་
དང༌། འོ་སྦྱོར། གཅེས་སྐྱོང་བྱ་ཆོག་པར་སྙམ་སྟེ། རྟག་ཏུ་རང་སེམས་ཀྱི་རེ་འདོད་
བསྐངས་མྱོང་། སྙིང་ཉེ་ལགས། ཁྱོད་ཀྱིས་ལྟོས་དང༌། རྒྱུ་རྐྱེན་དེ་ལྟ་བུའི་དབང་
གིས་རང་ཉིད་ལ་ཁྱོད་ཀྱི་བྱིས་པ་འཁོར་ཡོད་པ་ཤེས་རྗེས། ང་ཧ་ཅང་བདེ་ཞིང་སྐྱིད་
པའི་ཚོར་སྣང་སྐྱེས། འདིའང་ཁྱོད་ལ་གསང་དགོས་པའི་རྒྱུ་རྐྱེན་ཞིག་ཡིན་ཏེ། ཁྱོད་
རང་ཡང་བསྐྱར་ང་དང་གྱེས་ཏེ་འགྲོ་རུ་འཇུག་མི་འདོད།
འགྲིག་འདུག ལོ་ཟླ་འདི་དག་ངའི་སེམས་ལ་ཤར་བ་ལྟར་བདེ་སྐྱིད་ཀྱིས་ཡོངས་
སུ་ཁེངས་པ་ཞིག་མིན་ཏེ། དེའི་ཁྲོད་དུ་ད་དུང་འཇིགས་སྣང་དང་དཀའ་སྡུག མི་
རྣམས་ཀྱི་བཞིན་ལ་མངོན་པའི་ཐ་ཤལ་སྡང་སེམས་ཀྱིས་ཁེངས་འདུག ངའི་འཚོ་
བ་དཀའ་སྡུག་གིས་མནན་ཡོད། བྱིས་པ་མ་བཙས་པའི་ཟླ་འགའི་སྔོན་ལ། ཉེ་དུ་
ཚོས་ཚོར་བར་དོགས་པས་ཚོང་ཁང་དུ་ལས་ཀར་འགྲོ་ཐབས་མི་འདུག ངས་རང་
གི་ཁྱིམ་མིར་དོན་དག་འདི་ཤེས་སུ་འཇུག་མི་འདོད། ང་ལ་ཡོང་སྒོ་མེད་ནའང་ཨ་
མར་མ་བསླངས་ཤིང༌། བྱིས་པ་མ་བཙས་སྔོན་གྱི་ཉིན་དེ་དག་ལ་རང་གི་རྒྱན་ཆ་
ཕྲན་བུ་དེ་བཙོངས་པ་ལ་བརྟེན་ནས་འཚོ་བ་རོལ། བྱིས་པ་བཙའ་ལ་ཉེ་བའི་གཟའ་
འཁོར་འགར། གོན་པ་བཀྲུ་མཁན་གྱི་བུད་མེད་དེས་ངའི་མཇུག་མཐའི་དངུལ་སྒོར་
དེ་དག་བརྐུས་སོང་བས། ང་གཅིག་པུ་བུ་བཙའི་སྨན་ཁང་དུ་བྱིས་པ་སྐྱེས་པར་
སོང་། སྨན་ཁང་དེ་ནི་དབུལ་བོ་འགྲོ་ས་ཡིན་པས། ཚང་མ་སྤྱི་ཚོགས་ཀྱི་ཕུང་གསུམ་
པ་སྐྱེས་ས་ཡིན། ངས་འུ་ཐུག་ཐབས་ཟད་ཀྱིས་གནས་དེ་རུ་ཁྱོད་ཀྱི་བྱིས་པ་མི་བཙའ་
ཐབས་མེད་བྱུང༌། གནས་དེ་ནས་ངོ་མ་བཟོད་དཀའ། ཚང་མ་ཕན་ཚུན་ངོ་མི་
ཤེས་ལ། ཁེར་རྐྱང་གི་ཁྲོད་དུ་ཁིལ་གསུམ་ཅཱ་ཧོན་དང་ཁྲག་དམར་གྱི་དྲི་མ་འདྲེས་
ཤིང༌། ནད་ཁང་དུ་འཁུན་སྒྲ་དང་འབོད་སྒྲས་ཁེངས། འདིར་ངས་དབུལ་བོས་ངེས་
པར་དུ་ཐེག་དགོས་པའི་བརྙས་དམོད་ཡོད་ཚད་དང་། ལུས་སེམས་གཉི་གས་མནར་
གཅོད་ཉིས་བརྩེགས་མྱངས། ངས་སྨད་འཚོང་མ་དང་མཉམ་དུ་ནད་ཁང་གཅིག་ཏུ་
འདུག་པར་བཟོད་བསྲན་བྱ་དགོས་ལ། ཁོ་མོ་ཚོས་རང་དང་འདྲ་བར་ལས་དབང་
ཡ་ང་བའི་ནད་གྲོགས་ཚོར་བརྙས་བཅོས་བྱེད་པར་ཡང་བསྲན་དགོས་བྱུང་། ད་
དུང་ངོ་གདོང་དུ་ཟུར་ཟའི་མདངས་མངོན་པའི་ལོ་ཆུང་སྨན་པ་ཚོས་ངོ་རྒོལ་བྱེད་
ཐབས་བྲལ་བའི་བུད་མེད་དག་གི་ཉལ་ཐུལ་དང་ཉལ་སྟན་ཡར་བཀྱགས་ཏེ། ཚན་
རིག་ཞིབ་བཤེར་གྱི་མིང་གཡར་ནས་གང་འདོད་དུ་ཁོ་མོ་ཚོའི་ལུས་ཐོག་ཏུ་རེག་པར་
བཟོད་དགོས། བུད་མེད་དོ་དམ་པ་དེ་དག་གིས་ཆོག་ཤེས་མེད་པར་དུས་རྒྱུན་དུ་
ཚིག་ངན་ཚིག་རྩུབ་ཀྱིས་ང་ལ་མནར་གཅོད་གཏོང་བར། ངས་ཁུ་སིམ་མེར་བཟོད་
བསྲན་མི་བྱ་ཐུ་མེད་དུ་གྱུར། རུས་མིང་བྲིས་ཏེ་རྟགས་བྱང་བཀལ་བའི་ནད་ཁང་
དེ་ནི་ཁོ་མོའི་ཡིན་ཞིང་། མལ་ཁྲི་ཐོག་བསྙལ་ཡོད་པ་ནི་འགུལ་ཤེས་པའི་ཤ་རྡོག་ཁོ་
ན་ཙམ་དང་། དེ་ནི་སུས་ཀྱང་རེག་ཆོག་པའི་ཞིབ་འཇུག་བྱེད་ས་ཙམ་རེད། རང་
ཁྱིམ་ནས་བྱིས་པ་བཙའ་ཆོག་པའི་བུད་མེད་དེ་དག་ལ་ཁྱོ་བོའི་མཉེས་གཤིན་གྱི་བརྩེ་
བ་ཡོད་ལ། ང་ལྟ་བུའི་ཚོད་ལྟའི་སྟེགས་བུ་ནས་བྱིས་པ་བཙའ་དགོས་པའི་བུད་མེད་
ཀྱིས་མྱངས་དགོས་པའི་ཁེར་རྐྱང་དང་གྲོགས་མེད་ཀྱི་བྲོ་བ་སུས་ཀྱང་རྟོགས་པར་
དཀའ། ནད་ཁང་དེར་ངས་མ་མྱངས་པའི་སྡུག་བསྔལ་ཅི་ཡང་མེད་ལ། དམྱལ་བ་
ཞེས་པའི་མིང་ཚིག་དེ་མཐོང་དུས། ངས་རང་དབང་མེད་པར་ཆུ་རླངས་འདྲེས་མས་
ཁེངས་པའི་ཁང་བ་དེའི་ནང་གི་འཁུན་སྒྲ་དང་དགོད་སྒྲ། སྐད་ངན་ཤོར་བའི་སྒྲ་དག་
དྲན་ཡོང་ཞིང་། གནས་དེ་རུ་ངས་བརྙས་བཅོས་གང་མང་མྱངས་མྱོང་།
ཁྱོད་ལ་དོན་དག་འདི་དག་བརྗོད་པ་བཟོད་པར་འཚལ། ཡིན་ནའང་། འདི་
ནི་ཆེས་མཐའ་མཇུག་ཡིན་པས། རྗེས་སུ་གཏན་ནས་གླེང་མི་སྲིད། དེའི་དོན་དུ་ང་
རང་ལོ་བཅུ་གཅིག་ལ་ཁུ་སིམ་མེར་བསྡད། རྗེས་ཕྱོགས་ད་དུང་མུ་མཐུད་དུ་ཁུ་སིམ་
མེར་སྡོད་ངེས་ལ། ཚེ་སྲོག་མཇུག་རྫོགས་པའི་བར་དུ། ཁྱོད་ཀྱིས་ང་ལ་སྤྲོ་སྐྱིད་ཀྱིས་
ཞིབ་བརྗོད་ཐེངས་ཤིག་བྱེད་དུ་འཇུག་རོགས། བུ་ཕྲུག་གི་ཆེད་དུ་ངས་མང་པོ་ཞིག་
བློས་བཏང་མྱོང་། ཁོ་ནི་ངའི་བདེ་སྐྱིད་ཡོད་ཚད་ཡིན། ཡིན་ནའང་ཁོ་རང་ད་ལྟ་
གཏན་དུ་བཞུད་ཟིན། ངས་བུ་ཕྲུག་གི་སྐད་སྒྲ་ཐོས་དུས་དང༌། ཁོའི་འཛུམ་མདངས་
མཐོང་དུས། ང་ལ་བདེ་སྐྱིད་ཀྱི་ཚོར་བ་ཆེན་པོ་སྐྱེས་ཤིང༌། སྡུག་བསྔལ་དེ་དག་ཀྱང་
རྩ་བ་ནས་བརྗེད་འགྲོ། ཡིན་ནའང་། ད་ལྟ་ཁོ་རང་ཚེ་ལས་འདས་སོང་། སྡུག་
བསྔལ་དེ་དག་ཡང་བསྐྱར་ངའི་མིག་ལམ་དུ་མངོན་བྱུང༌། དེར་བརྟེན་ངས་སེམས་
ལ་གཏིང་གི་སྡུག་བསྔལ་དེ་དག་ཕྱིར་མི་དབྱུང་ཀ་མེད་བྱུང༌། དེའི་དོན་དུ་ངས་ཁྱོད་ལ
འཁང་ར་བྱ་མི་སྲིད་ལ། ངས་གནམ་རྒན་མ་ཁོ་ནར་འཁོན་སེམས་བཅངས་ནས་སྡུག་
བསྔལ་ཞེས་པ་དོན་མེད་ཅིག་ཏུ་གཏོང་ངེས། ང་ཐོག་མ་ནས་ཁྱོད་ཀྱི་སྟེང་ལ་ཁོང་ཁྲོ་
ལངས་མེད་པའི་མནའ་བོར་ཆོག་ཅིང༌། ཁྱོད་ལ་ངན་ཁག་ཀྱང་དཀྲི་མི་སྲིད། ངའི་
ལུས་པོ་ན་ཟུག་གིས་གཅུས་ཏེ་རྡོག་པོར་བཏང་བའི་དུས་ཡིན་ནའང་ཆོག ངའི་རྣམ་
ཤེས་སྡུག་བསྔལ་གྱིས་སིལ་བུར་གཏོང་དུས་ཡིན་ཡང་རུང༌། ངས་གནམ་རྒན་མར་
ཁྱོད་རང་ཞུ་གཏུག་བྱས་མ་མྱོང་། ཁྱོད་དང་འུ་གཉིས་ཀྱི་བརྩེ་དུང་ལ་ངས་ཐོག་མ་
ནས་དམོད་པ་བོར་མ་མྱོང་ལ། ཁྱོད་དང་མཉམ་དུ་ཞག་མ་འགར་མཉམ་དུ་བསྡད་
པ་ལའང་གཏན་ནས་འགྱོད་པ་སྐྱེས་མ་མྱོང༌། དེ་བས་ཀྱང་ཁྱོད་ལ་བཅངས་པའི་
བརྩེ་བ་ད་ལྟའི་བར་མཚམས་བཅད་མེད་ལ། དུས་ཡུན་རིང་བོར་ཁྱོད་དང་འཕྲད་
པར་ཡིད་སྨོན་བྱེད་བཞིན་ཡོད། གལ་ཏེ་ངས་ད་དུང་དམྱལ་བ་ལྟ་བུའི་མནར་གཅོད་
དེ་དག་མྱང་དགོས་ཀྱང༌། ངས་ཕངས་མེད་དུ་ཡང་བསྐྱར་ཐེངས་གཅིག་ལ་བཟོད་
བསྲན་བྱ་ཐུབ། སྙིང་ཉེ་ལགས། ངས་ཐེངས་ཁྲི་སྟོང་མང་པོར་འདི་ལྟ་བུའི་མནར་
གཅོད་མྱང་དགོས་ཀྱང་བཟོད་བསྲན་བྱ་ཆོག
ཁ་སང་ངའི་གཅེས་ཕྲུག་ཚེ་ལས་འདས་སོང་། ཁྱོད་ཀྱིས་ད་དུང་ཁོ་མཐོང་མ་
མྱོང་ལ། ཡིད་དུ་འོང་བའི་བྱིས་པ་འདི་ཁྱོད་ཀྱིས་གཏན་ནས་མཐོང་མ་མྱོང་། ཁྱོད་
རང་ཐ་ན་ཁོ་དང་གློ་བུར་དུ་འཕྲད་པའི་གོ་སྐབས་ཙམ་ཡང་མ་བྱུང༌། གཅེས་ཕྲུག་
འདི་སྐྱེས་རྗེས། ངས་དབེན་གནས་ཀྱི་འཚོ་བ་རོལ་མགོ་བརྩམས། དུས་ཡུན་རིང་
བོར་ཁྱོད་རང་མཐོང་མ་ཐུབ། ད་ནི་ཁྱོད་ལ་ཞེ་ཆགས་ནས་སྡུག་བསྔལ་ཧ་ཅང་ཆེན་
པོ་མི་སྐྱེས་ལ། ཁྱོད་ལ་བཅངས་པའི་བརྩེ་བ་ཡང་སྔར་ལས་ཞི་ལྷོད་དུ་གྱུར། ངས་
གཅེས་ཕྲུག་བཙས་པའི་རྗེས་སུ། བརྩེ་དུང་སྟེང་གི་སྡུག་གི་ཁུར་བོ་སྔར་ལས་ཇེ་ཡང་
དུ་ཕྱིན། ངས་རང་ཉིད་སིལ་བུར་གཏོང་མི་འདོད། ངའི་སེམས་ཤུགས་ཡོད་ཚད་
བྱིས་པའི་སྟེང་བཏོན་པས་ཁྱོད་མེད་ནའང་འཚོ་བ་ཧ་ཅང་སྐྱིད། བྱིས་པར་ཁྱོད་ལས་
ད་རུང་ང་མཁོ་བས། ངས་ཁོ་གཉོར་སྐྱོང་བྱ་དགོས་ལ། ཁོར་འོ་མངར་མོ་བྱེད་ཆོག་
ཅིང་། རང་ཉིད་ཀྱི་པང་དུ་དམ་པོར་བཟུང་ཆོག ང་རང་ཁྱོད་ལ་ཞེ་ཆགས་ནས་
སུན་སྣང་སྐྱེས་པའི་ཚོར་བ་དེ་མེད་པས། རྐྱེན་ངན་གྱི་འཆིང་རྒྱ་ལས་ཐར་སོང་བ་
འདྲ། གཅེས་ཕྲུག་འདིས་ང་རང་ཡང་བསྐྱར་ཚེ་སྲོག་གི་མཐའ་ལས་བསྐྱབས། ཧ་
ཅང་དཀའ་ཁག་ཆེ་བའི་གནས་ཚུལ་ཁོ་ནའི་འོག ང་ད་གཟོད་མངོན་ཆུང་གིས་ཁྱོད་
ཀྱི་ཁང་མདུན་དུ་ལྟ་རུ་འགྲོ་སྙིང་འདོད། ཁྱོད་ཀྱི་སྐྱེས་སྐར་ཁོ་ནར་ངས་རྒྱ་སེ་མེ་ཏོག་
དཀར་པོ་ཚོམ་བུ་གཅིག་ཕུལ་བ་ཡིན། དེ་ནི་ཁྱོད་དང་འུ་གཉིས་ལུས་འབྲེལ་བྱུང་
རྗེས་ཁྱོད་ཀྱིས་ང་ལ་གནང་བའི་མེ་ཏོག་དེའི་རིགས་ཡིན། ལོ་ངོ་བཅུ་གཅིག་གི་རིང་
ལ་ཁྱོད་ཀྱིས་མེ་ཏོག་དེ་དག་སུས་ཕུལ་བ་གཏན་ནས་དྲིས་མ་མྱོང་། ཕལ་ཆེར་ཁྱོད་
ཀྱིས་བུད་མེད་སུ་ཞིག་གིས་ཕུལ་བ་ཤེས་ཡོད་པ་འདྲ། ངས་ཁྱོད་ཀྱི་བསམ་ཚུལ་ཤེས་
ཐབས་མི་འདུག ལོ་རེ་རེ་བཞིན་ལྐོག་སུད་ཀྱིས་ཁྱོད་ལ་མེ་ཏོག་ཁོ་ན་ཕུལ་ཞིང༌། དེ་
ཁོ་ན་ཁྱོད་ཀྱི་སེམས་ལ་བཟུང་ན་ངའི་འདོད་པ་ཚིམ་པའི་ཚོར་བ་སྐྱེས།
ཁྱོད་ཀྱིས་ད་ལྟའི་བར་ངའི་ཉམ་ཆུང་གི་བྱིས་པ་འདི་མཐོང་མ་མྱོང་། དེང་
འདིར་ངས་ད་དུང་རང་ཉིད་ལ་ལེ་བདའ་བྱས་ཏེ་ཁྱོད་ལ་རིག་ཏུ་མ་བཅུག་ན་མི་
འགྲིག་སྙམ། ཁྱོད་ཀྱིས་ཁོ་མཐོང་མ་ཐག་ཁོ་ལ་དགའ་ཐག་ཆོད་ཡིན། ཁྱོད་ཀྱིས་ད་
ལྟའི་བར་ཉམ་ཐག་གི་བྱིས་པ་འདི་མཐོང་མ་མྱོང་ལ། ཁོའི་འཛུམ་མདངས་ཀྱང་རིག་
མ་མྱོང༌། ཁོའི་སྤྱང་གྲུང་དོད་པའི་མིག་འབྲས་ནག་པོ་ལས་མངོན་པའི་དགའ་སྤྲོའི་
འོད་མདངས་ཀྱང་མཐོང་མྱོང་མེད། གཅེས་ཕྲུག་འདི་ཅི་འདྲའི་གཤིས་རྒྱུད་འཇམ་
ཞིང་གཅེས་སུ་རུང་བ་ཞིག་ཡིན་ཨང༌། ཁོའི་ལུས་སྟེང་དུ་ལྷན་སྐྱེས་སུ་ཁྱོད་ཀྱི་ཁ་
ཡང་སྤྱོད་ཡང་གི་གཤིས་རྒྱུད་དེ་མངོན་པ་དང༌། ཁོས་ཁྱོད་ཀྱི་སྤྱང་གྲུང་དང་གསོན་
ཤུགས་ཀྱིས་བརྟས་པའི་རྟོག་འཆར་གྱི་ནུས་པ་རྒྱུད་འཛིན་བྱས་ཡོད། དཔེར་ན་ཁོ་
རྩེད་ཆས་ཤིག་ལ་སེམས་ཤོར་ནས་དུས་ཚོད་མང་པོར་མུ་མཐུད་དེ་རྩེད་ཐུབ་པ་དེ་
ཁྱོད་ཀྱི་རོལ་རྩེད་ལྟ་བུའི་མི་ཚེ་དང་འདྲ་ལ། དེའི་རྗེས་སུ་ཁོས་ཚུལ་མཐུན་བག་ཡོད་
ཀྱིས་དཔེ་ཆར་ལྟ་བ་ཡིན། ཁོ་ནི་ཁྱོད་དང་ཨ་ན་མ་ན་ཡིན་ཏེ། ཁྱོད་ཀྱི་ལུས་སྟེང་དུ་
ཡོད་པའི་གཟབ་ནན་གྱི་གཤིས་རྒྱུད་དང༌། མི་ཚེ་རོལ་རྩེད་དུ་བརྩི་བའི་རང་བཞིན་
སོགས་ཚང་མ་ཁོའི་ལུས་སྟེང་དུ་གཅིག་ཀྱང་མ་ལུས་པར་མཐོང་ཐུབ། ཁོ་ཁྱོད་དང་ཅི་
ལྟར་འདྲ་ན་ང་དེ་ལྟར་ཁོ་ལ་དུངས། ཁོ་སློབ་སྦྱོང་ལ་བཟང་ཞིང༌། ཧྥ་རན་སིའི་སྐད་
ཆ་བཤད་པར་ཐོགས་པ་མེད་ལ། ཁོའི་ལས་བྱའི་འབྲི་དེབ་ནི་འཛིན་གྲྭ་ཡོངས་ཀྱི་ཆེས་
གཙང་ཞིང་གྲ་དག་པ་དེ་ཡིན། ཁོའི་བྱད་གཟུགས་ཡག་ཅིང་དར་སྣམ་ནག་པོའི་ལྭ་
བ་དང་ཡང་ན་ཆུ་དམག་གི་ལྭ་བ་དཀར་པོ་གང་ཞིག་གྱོན་རུང་གྲུང་ཉམས་ལྡན། ཁོ་
ནི་ས་ཆ་གང་དུ་སོང་ནའང་ཆེས་དར་སྲོལ་གྱི་དཔེ་གསར་དེ་ཡིན། ཐེངས་རེ་རེར་
ངས་ཁོ་རང་གྷི་ར་དྷོ་མཚོ་འགྲམ་དུ་འཆམ་འཆམ་ལ་ཁྲིད་དུས། བུད་མེད་ཚང་མ་
རུབ་ཡོང་ནས་ཁོའི་གསེར་མདོག་གི་སྐྲ་ལོ་རིང་བོར་རེག་པར་བྱེད། ཡང་ཁོས་སེ་མོ་
རེན་ནས་གངས་ཤུད་བྱེད་དུས་མི་ཚང་མས་མགོ་བོ་བཏེགས་ནས་ཁོ་ལ་བལྟ། ཁོའི་
བྱད་གཟུགས་ཧ་ཅང་ཡག་ལ་མཉེན་ལྕུག་ལྡན་པས། སུས་ཀྱང་དགའ་སྨོན་བྱེད་
པའི་བྱིས་པ་ཞིག་ཡིན། ན་ནིང་། ཏེ་ལའེ་སིའི་སློབ་འབྲིང་གི་བཅའ་སྡོད་སློབ་གྲྭར་
ཞུགས་ཤིང༌། ལས་ལྭ་གྱོན་ཞིང་དཔའ་དམ་བཏགས་པའི་རྣམ་པ་དེ་དུས་རབས་
བཅོ་བརྒྱད་པའི་ཞབས་འདེགས་པ་ཆུང་ཆུང་ཞིག་དང་ཀུན་ནས་མཚུངས། ཡིན་
ནའང་། ད་ལྟ་ཁོའི་ལུས་སྟེང་དུ་ཚི་ལེན་ཐུང་ངུ་ཞིག་གྱོན་ཞིང༌། ཉམ་ཐག་གི་བྱིས་
པ་འདི་དེ་རུ་གན་རྐྱལ་དུ་བསྙལ་ཡོད་པར། མཆུ་སྒྲོས་སྐྱ་ཞིང་ལག་ཟུང་ཐལ་མོ་སྦྱར་
འདུག
ཁྱོད་ཀྱིས་ཕལ་ཆེར་ང་ལ་འདྲི་སྲིད་དེ། ངས་ཅི་ལྟར་སྒོར་མོ་བཙལ་ནས་བྱིས་
པར་སློབ་གསོ་ལེགས་པོ་ཞིག་ཐོབ་ཏུ་བཅུག་པ་ཡིན་ནམ། ངས་ཁོར་སྤྱི་ཚོགས་
མཐོ་གྲས་ཀྱི་སྤྲོ་སྐྱིད་ལྡན་པའི་འཚོ་བ་ཅི་ལྟར་རོལ་དུ་བཅུག་པ་ཡིན་ནམ། སྙིང་ཉེ་
ལགས། ངས་མུན་པའི་ཁྲོད་ཁྱོད་དང་ཁ་བརྡ་བྱེད་བཞིན་ཡོད་པས། ཁ་སྐྱེངས་པའི་
ཚོར་བ་མི་འདུག ངས་བཤད་པའི་སྐད་ཆར་ཁྱོད་རང་སྐྲག་སྣང་སྐྱེས་མི་རུང་། ངས་
རང་གི་ལུས་པོ་བཙོངས་ནས་སྒོར་མོ་བཙལ་བ་ཡིན། ང་སྲང་མདོའི་སྨད་འཚོང་མར་
མ་གྱུར་ནའང་ངས་རང་གི་ལུས་པོ་བཙོངས་མྱོང་། ང་སྒོར་མོ་མང་བའི་སྐྱེས་པ་དག་
དང་འགྲོགས་ཤིང་། ཐོག་མར་ངས་རང་འགུལ་གྱིས་ཁོ་ཚོ་བཙལ་བ་དང༌། རྗེས་
སུ་ཁོ་ཚོ་ངའི་ཐོག་ཏུ་སེམས་ཤོར་བས་དུས་རྒྱུན་པར་ང་བཙལ་ནས་ཡོང་། ངའི་བྱད་
གཟུགས་ཧ་ཅང་མཛེས་པར་ཁྱོད་ཀྱིས་ཐུགས་མཉམ་ཨེ་བཞག ང་དང་ལུས་འབྲེལ་
བྱུང་བའི་སྐྱེས་པ་ཚང་མ་ང་ལ་ཧ་ཅང་དགའ་ཞིང་། ཁོ་ཚོ་ཚང་མ་ང་ལ་སེམས་
འཁྲེང་ཞིང་དུངས་ཉམས་སྟོན། སྙིང་ཉེ་ལགས། ཁྱོད་ཁོ་ན་ཁྱད་པར་བ་ཞིག་རེད།
ངས་ལུས་པོ་བཙོངས་ཚུལ་བཤད་ཚེ། ཁྱོད་ཀྱིས་ང་ལ་མཐོང་ཆུང་བྱེད་སྲིད་
དམ། ཁྱོད་ཀྱིས་མཐོང་ཆུང་མི་བྱེད་པ་ངས་ཤེས་ཡོད། ཁྱོད་ཀྱིས་ཡོད་ཚད་
རྟོགས་ཐུབ་པའང་ངས་ཤེས་ཡོད། ཁྱོད་ཀྱི་ཆེད་དང་ཡང་ན་ཁྱོད་གཞན་པ་ཞིག་
སྟེ——འུ་གཉིས་ཀྱི་གཅེས་ཕྲུག་གི་ཆེད་དུ་ད་གཟོད་དེ་ལྟར་བྱས་ཚུལ་ཁྱོད་ཀྱིས་ཤེས་
ངེས། བུ་བཙའི་ཚན་ཁག་གི་ནད་ཁང་དེ་རུ། ངས་དབུལ་ཕོངས་ཀྱི་ཞེད་སྣང་ཚོར་
བྱུང་། འཇིག་རྟེན་སྟེང་དུ་དབུལ་བོས་ནམ་རྒྱུན་བརྙས་བཅོས་མྱང་དགོས་པ་ངས་
ཤེས་ཡོད། ངས་ཁྱོད་ཀྱི་བྱད་གཟུགས་ལེགས་པོའི་གཅེས་ཕྲུག་ལ་རིམ་པ་འོག་མའི་
འཚོ་བ་གཏན་ནས་རོལ་ཏུ་འཇུག་མི་འདོད་ལ། ཁོར་གད་སྙིགས་སྤུངས་གསོག་བྱས་
ཡོད་སར་འཚོ་བ་རོལ་ཏུ་འཇུག་མི་འདོད་ལ། དེ་མ་ཟད་རྙིང་རལ་གྱི་ཁང་ཆུང་ཞིག་
ཏུ་འཚར་ལོངས་འབྱུང་དུ་འཇུག་མི་འདོད་པ་དང་། ད་དུང་ཁོའི་མཆུ་སྒྲོས་མཉེན་
མོས་ཐ་ཤལ་གྱི་སྐད་ཆ་བཤད་དུ་འཇུག་མི་འདོད་པ་དང༌། ཁོའི་དཀར་ཞིང་འཇམ་
པོའི་ལུས་སྟེང་དུ་དབུལ་བོའི་གཡའ་སྤུ་སྐྱེས་ཡོད་པའི་གོན་པ་ཧྲལ་ཧྲུལ་གོན་དུ་འཇུག་
མི་འདོད། ཁྱོད་ཀྱི་གཅེས་ཕྲུག་གིས་མི་ཡུལ་གྱི་འབྱོར་ཕྱུག་ཡོད་ཚད་ལོངས་སུ་སྤྱོད་
འོས་ལ། ཁོར་ཡོད་ཚད་ཐོབ་འོས་པར་མ་ཟད། ཁྱོད་དང་འདྲ་བར་སྤྲོ་སྐྱིད་ངང་
ཁྱོད་འཚོ་སའི་ཁོར་ཡུག་ཏུ་གཞུག་དགོས།
ངའི་སྙིང་ཉེ་ལགས། རྒྱུ་རྐྱེན་དེའི་དབང་གིས་ངས་རང་གི་ལུས་པོ་བཙོངས་པ་
ཡིན་ལ། ངས་དེ་ནི་གཏོས་ཆེ་བའི་གཏོང་ཕོད་ཅིག་ཏུ་བསམ་མེད། ངས་བལྟས་
ན། མཚན་སྙན་དང་ངོ་ཚ་ནི་སྙིང་བོས་དབེན་པའི་ཐ་སྙད་ཁོ་ན་ཙམ་རེད། ངའི་
ལུས་པོ་ཁྱོད་ཁོ་ནར་དབང་ལ། ཁྱོད་རང་ང་ལ་མི་དགའ་ན། ངས་ལུས་པོ་འདི་
ཅི་ལྟར་བེད་སྤྱད་ཀྱང་ཅི་ཡང་མ་རེད་ཨང༌། སྐྱེས་པའི་གཅེས་སྐྱོང་གི་ཆ་ནས། ཐ་
ན་ཆེས་གཏིང་རིམ་གྱི་སྤྲོ་སེམས་ལའང་ང་རང་ཁྱོན་ནས་སྤྲོ་བ་མི་འདུག ངས་དེ་
དག་ཁྲོད་ཀྱི་མི་རྣམས་ལ་གུས་སེམས་འཆང་ཡོད། ཡིན་ནའང་། ཁོ་ཚོར་ངའི་བརྩེ་
དུང་འཐོབ་མི་སྲིད་དེ། ངས་ཁོ་ཚོར་ཡི་རང་བྱེད་བཞིན་ཡོད། དེའི་རྐྱེན་གྱིས་ངས་
ཀྱང་རང་གི་ལས་དབང་ལ་ཕྱིར་དྲན་བྱས་ཤིང་། སྐབས་རེར་དེའི་རྐྱེན་གྱིས་གཡོ་
འགུལ་ཐེབས་ཀྱིན་འདུག ངས་ངོ་ཤེས་པའི་སྐྱེས་པ་དེ་དག་ཚང་མ་ང་ལ་བྱམས་
ཤིང་བརྩེ་བ་མ་ཟད། ད་དུང་ང་ལ་བརྩི་བཀུར་དང་གུ་ཡངས། གཅེས་སྐྱོང་བྱེད་
ཅིང༌། ལྷག་པར་དུ་ལྕམ་མོ་ཚེ་ལས་འདས་ཟིན་པའི་སྐུ་དྲག་གི་མཚན་ཐོབ་ཅན་
གང་དེས་ཁྱོད་ས་ནས་ཨ་ཕའི་བརྩེ་བ་ཐོབ་མི་ཐུབ་པའི་གཅེས་ཕྲུག་ཏི་ལའེ་སི་སློབ་
འབྲིང་དུ་འགྲོ་ཆེད། གང་སར་འབྲེལ་བ་བཙུགས་ཤིང་། མདོར་དེད་ན་ང་ལ་ཁོང་
གི་བུ་མོ་བཞིན་གཅེས་སྐྱོང་བྱས་མྱོང་། ཁོང་གིས་ང་ལ་ཐེངས་གསུམ་བཞིར་གཉེན་
བསླངས་ཤིང་། གལ་ཏེ་ངས་ཁོང་དང་ལེན་བྱས་ཡོད་ཚེ། ད་ལྟ་ང་རང་སྐུ་དྲག་གི་
མཚན་ཐོབ་ཡོད་པའི་ལྕམ་མོ་ཡིན་སྲིད་ལ་ཏི་ལའོ་ཨར་ས་ཆའི་མཛེས་སྡུག་གི་ཁྱིམ་
གཞིས་དེའི་བདག་མོར་གྱུར་ཡོད་སྲིད། སེམས་ཁྲལ་དང་དཀའ་ངལ་གང་ཡང་མེད་
པའི་འཚོ་བ་རོལ་བཞིན་ཡོད་སྲིད། ངའི་གཅེས་ཕྲུག་ལའང་མཉེས་གཤིན་གྱི་ཨ་ཕའི་
བརྩེ་བ་ཐོབ་ངེས་ལ། ང་རང་ཉིད་ལའང་ངང་རྒྱུད་འཇམ་ཞིང་སྤྱོད་ཚུལ་ལེགས་
པ། སེམས་རྒྱུད་བཟང་བའི་ཁྱོ་བོ་ཞིག་ཡོད་པ་མིན་ནམ། ཡིན་ནའང་ཁོང་གིས་
ཡང་ནས་ཡང་དུ་ཞུ་བ་ཅི་ལྟར་བྱས་ཀྱང༌། གང་ལྟར་ངས་དང་ལེན་མ་བྱས། ཁོང་
ཅི་འདྲའི་ཡིད་སྐྱོ་རུང༌། ངས་དང་ལེན་ཡེ་ནས་མ་བྱས། ངས་དེ་ལྟར་བསྒྲུབས་པ་
ནི་གླེན་ཞད་ཆེ་དྲག་ཀྱང་སྲིད། དེ་ལྟར་ངས་ད་ལྟ་ལྷིང་འཇགས་ཀྱི་འཚོ་བ་རོལ་
བཞིན་ཡོད་ཅིང་། དེར་མ་ཟད་མི་གཞན་གྱིས་སྲུང་སྐྱོང་བྱེད་པ་དང༌། གཅེས་
ཕྲུག་ཀྱང་ང་དང་འདུག་རོགས་བྱེད་ཐུབ། ཡིན་ནའང་། ངས་ཁྱོད་ཀྱི་ཆེད་དུ་རང་
དབང་རྒྱུན་འཁྱོངས་བྱས་ཏེ། གཞན་གྱི་འཆིང་རྒྱ་ཐེབས་སུ་འཇུག་མི་འདོད། ངའི་
སེམས་ཀྱི་ཟབ་ས་རུ། བྱིས་དུས་སུ་བྱུང་བའི་རྨི་ལམ་དེ་ད་དུང་སྔར་བཞིན་གནས་
ཡོད་པས། ཁྱོད་ཀྱིས་ཕལ་ཆེར་ང་ལ་འབོད་བརྡ་གཏོང་ངེས་སྙམ་ལ། ཐ་ན་ཆུ་ཚོད་
གཅིག་ཡིན་ཡང་ཆོག ངས་ཡོད་སྲིད་པའི་ཆུ་ཚོད་གཅིག་གི་ཆེད་དུ། གཉེན་སློང་
མཁན་ཡོད་ཚད་དང་ལེན་མ་བྱས། ངས་ནམ་ཞིག་ཁྱོད་ཀྱི་འབོད་བརྡ་གཏོང་ཡོང་
བར་བསམས། ང་རང་བྱིས་དུས་སུ་རྟོགས་སད་བྱུང་བ་ནས་བཟུང༌། ངས་དུས་ཡུན་
རིང་བོར་འགྱུར་བ་མེད་པར་ཁྱོད་ཀྱི་འདོད་མོས་ལ་རེ་ཞིང་སྒུག
དུས་སྐབས་དེ་གཞི་ནས་ངའི་རེ་སྒུག་ཁྲོད་སླེབས་བྱུང༌། ཡིན་ནའང་། ཁྱོད་
ཀྱིས་ཡེ་ནས་ཚོར་མ་བྱུང༌། སྐབས་དེར་ཡང་ཁྱོད་ཀྱིས་ངའི་ངོ་མ་ཟིན་ལ། ད་ལྟའི་
བར་དུ་ངོ་ཟིན་མ་མྱོང་། འདིའི་ཡར་སྔོན་དུ་ཁྱོད་དང་ཐེངས་འགར་ཐུག་འཕྲད་བྱུང་
མྱོང་སྟེ། ཕུའུ་ལཱ་ཐེར་དང་། རོལ་མོའི་སྤྲོ་ཚོགས་སྟེང༌། ཟློས་གར་ཁང་། སྲང་
ལམ་སོགས་སུ་འཕྲད་ཐེངས་རེར་ངའི་སེམས་ལ་གློ་བུར་དུ་ཙག་ཤེད་རྒྱུག་པ་དང་
འདྲ་ཞིང༌། ཁྱོད་ཀྱི་མིག་མདངས་ངའི་ལུས་སྟེང་ནས་འཁྱུག་ཙམ་གྱིས་འཇའ་ལྟར་
ཡལ། ངའི་ཚུགས་ཀ་རྩ་བ་ནས་འགྱུར་ཡོད་དེ། ལྷད་མེད་དྭངས་གཙང་གི་ན་
ཆུང་མ་ཞིག་ནས་མཆོར་སྒེག་གིས་ཕྱུག་པའི་བུད་མེད་ཅིག་ཏུ་གྱུར་བ་དང༌། སྒེག་
ཉམས་བཏོད་པ་ཧ་ཅང་མཛེས་པས། ཡིད་ཀྱི་དང་བ་ཤོར་མཁན་སྐོར་ཞིག་ངའི་
དོན་དུ་འཐོམ་པར་གྱུར། ་ནི་མལ་ཤག་ནང་གི་ན་ཆུང་མ་དེ་ཡིན་པ་ཁྱོད་ཀྱིས་
ཅི་ལྟར་ཚོར་རམ། སྐབས་རེར། ང་དང་མཉམ་དུ་འགྲོ་བའི་སྐུ་ཞབས་དེ་ཚོའི་
ནང་ནས་ཁ་ཤས་ཤིག་གིས་ཁྱོད་ལ་འཚམས་འདྲི་ཞུ་བར་ཁྱོད་ཀྱིས་ལན་ལྡོན་པ
དང༌། ང་ལ་མིག་མདའ་འཕངས་ནའང་ཁྱོད་ཀྱི་མིག་མདངས་ལས་རྒྱུས་མེད་དང་
འཛེམ་དོགས་ཀྱི་རྣམ་པས་ཁེངས་འདུག ང་ལ་བསྔགས་འདོད་ཀྱི་རྣམ་འགྱུར་མངོན་
ཡོད་ནའང་། ང་རང་ངོ་མ་ཟིན། རྒྱུས་མེད་ཀྱི་ཚོར་བ་འདི་དངོས་ནས་འཇིགས་
ཡེར་བ་ཞིག་རེད། ཁྱོད་ཀྱིས་ནམ་ཡང་ངའི་ངོ་མི་ཟིན་པས། ང་དེར་གོམས་ལོབས་
སུ་སོང་བའི་ཚོར་བ་སྐྱེས། ཡིན་ནའང་། ངས་ད་དུང་ཐེངས་ཤིག་རང་ཉིད་སྡུག་
ལ་གཏད་པའི་འདས་དོན་དྲན་འོངས་ཏེ། ང་དང་གྲོགས་པོ་ཞིག་གླུ་གར་ཁང་གི་
ཟུར་བཞུགས་ཁང་ཞིག་ཏུ་བསྡད་ཡོད་པར། སྐབས་དེར་ཁྱོད་ཀྱང་དེའི་འགྲམ་གྱི་
ཟུར་བཞུགས་ཁང་དུ་བསྡད་ཡོད་པ་མཐོང་། སྔོན་འགྲོའི་རོལ་མོ་དཀྲོལ་སྐབས་
གློག་སྒྲོན་གཟིམས་པས། ངས་ཁྱོད་ཀྱི་ངོ་གདོང་མཐོང་མ་ཐུབ་ནའང་། ཁྱོད་ཀྱི་
དབུགས་ཀྱི་རྒྱུ་བ་ཚོར་མྱོང་། མཚན་མོ་དེ་དང་འདྲ་བར་ཁྱོད་ང་དང་བར་ཐག་ཤིན་
ཏུ་ཉེ། ཁྱོད་ཀྱི་ལག་པ་ཟུར་བཞུགས་ཁང་དེའི་ངང་སྒྲོའི་སྤུ་སྟན་བཏིང་བའི་ལན་
ཀན་སྟེང་བཞག་ཡོད་ཅིང་། ལག་པ་དེ་ཅི་འདྲའི་རིང་ཞིང་མཛེས་པ་ལ་ཨང་། ངས་
ལུས་པོ་སྒུར་ནས་མངོན་ཆུང་གིས་རྒྱུས་མེད་ཅིང་ང་རང་དགའ་བའི་ལག་པ་དེར་འོ་
བྱེད་པའི་འདུན་པ་འགོག་མེད་དུ་སྐྱེས་ཤིང༌། ད་དུང་ལག་ཟུང་དེས་ང་དམ་པོར་
འཁྱུད་མྱོང་། འདོད་སྲེད་དེ་དེ་ལྟར་ཤུགས་དང་ལྡན་པ་ལ་ཨང་། ཚོར་བ་སྦྲིད་བྱེད་
ཀྱི་རོལ་དབྱངས་དེས་ངའི་འདོད་སྲེད་སྔར་ལས་ལྷོག་ལྷོག་ཏུ་འཕྱུར་བར་གྱུར་ནའང་
ངས་གང་ནུས་ཀྱིས་མར་མི་གནོན་ཀ་མེད་བྱུང༌། ཤུགས་བཏོན་ནས་ལུས་པོ་ཇེ་དྲང་
དུ་བཏང་ནའང་སྟོབས་ཤུགས་དེས་ངའི་མཆུ་སྒྲོས་ཁྱོད་ཀྱི་ཡིད་འོང་གི་ལག་པར་དེར་
དྲངས་སོང༌། འཁྲབ་ཚན་དང་པོ་མཇུག་སྒྲིལ་རྗེས། ངས་རང་ཉིད་ཀྱི་གྲོགས་པོར་གླུ་
གར་ཁང་ནས་ཕྱིར་འབུད་པའི་རེ་བ་ཞུས། ངས་སྨག་ནག་ཁྲོད་མཉམ་དུ་སྡོད་པ་དེ་
དེ་འདྲ་རྒྱུས་མེད་དང་། དེའི་ཁར་ང་དང་དེ་འདྲ་ཉེ་བར་བཟོད་ཐབས་མི་འདུག
ཡིན་ནའང་དུས་སྐབས་དེ་ལྟ་བུ་ཞིག་ཡང་བསྐྱར་སླེབས་སོང་། དེ་ནི་ངའི་མི་
ཚེ་གང་བོའི་ཁྲོད་ཆེས་མཐའ་མཇུག་གི་གོ་སྐབས་ཡིན། དོན་དག་དེ་ལོ་གཅིག་གི་
སྔོན་དུ་བྱུང་ཞིང༌། །དོན་དག་བྱུང་བའི་ཉིན་སྔོན་མ་ནི་ཁྱོད་ཀྱི་སྐྱེས་སྐར་རེད། ཧ་
ཅང་ཡ་མཚན་པ་ཞིག་ལ། ས་སྐབས་གང་འདྲ་ཞིག་ཡིན་རུང་ངས་ཁྱོད་རང་དྲན་
གྱིན་འདུག ཁྱོད་ཀྱི་སྐྱེས་སྐར་ལ། ངས་དུས་སྟོན་རོལ་བ་བཞིན་སེམས་ཁོང་ནས་
རྟེན་འབྲེལ་ཞུ་བཞིན་ཡོད། ཁྱོད་ལ་རྒྱ་སེ་མེ་ཏོག་དཀར་པོ་ཉོ་བའི་ཆེད་ང་རང་
ཞོགས་པ་སྔ་མོ་ནས་སྒོ་ཕྱིར་སོང་། ངས་ལོ་རེར་མི་མངགས་ཏེ་ཁྱོད་ལ་མེ་ཏོག་སྐྱེས་
སུ་བཏེགས་ཤིང་། དུས་སྐབས་དེས ——ཁྱོད་ཀྱིས་བརྗེད་ཟིན་པའི་དུས་སྐབས་དྲན་
གསོ་བྱས། ཕྱི་དྲོ་ང་དང་བྱིས་པ་གཉིས་རླངས་འཁོར་དུ་བསྡད་དེ་ཏའེ་མོར་སྦྲང་གོར་
ཚོང་ཁང་དུ་སོང་བ་དང༌། མཚན་མོ་ཡང་བྱིས་པ་དང་མཉམ་དུ་ཟློས་གར་ཁང་དུ་
སོང༌། ངའི་རེ་བ་ནི་བྱིས་དུས་ནས་བཟུང་བྱིས་པར་ཉིན་དེ་ནི་གསང་བ་ལྐོག་གྱུར་
གྱི་དྲན་གསོའི་ཉིན་མོ་ཞིག་ཡིན་པ་ཚོར་དུ་འཇུག་ན་བསམས། ཐ་ན་ཁོས་ད་དུང་
ཉིན་མོ་དེའི་དོན་སྙིང་ཅི་ཞིག་ཡིན་པའང་མི་ཤེས། དེའི་ཕྱི་ཉིན། ང་པུ་རེ་ཨིན་
ས་ཁུལ་གྱི་བཟོ་གྲྭའི་བདག་པོ་ན་གཞོན་སྟོབས་འབྱོར་ཅན་ཞིག་དང་མཉམ་དུ་ཡོད་
ཅིང༌། ཁོ་ནི་སྐབས་དེའི་ངའི་དགའ་རོགས་ཡིན་ལ། ངེད་གཉིས་གཉེན་སྒྲིག་མ་
བྱས་པར་མཉམ་དུ་བསྡད་ནས་ལོ་གཉིས་འགོར་ཡོད། ཁོ་ང་ལ་བྱམས་ཤིང་བརྩེ་བ་
མ་ཟད། ད་དུང་གཅེས་ལང་དུ་གཏོང་ཞིང༌། གཞན་དང་འདྲ་བར་ང་ལ་གཉེན་
བསླངས་མྱོང་། ཁོ་ནི་མི་བྱམས་བརྩེ་ཅན་ཞིག་ཡིན་པས། ངའི་གཅེས་ཕྲུག་ལའང་
ལེགས་སྐྱེས་མང་པོ་བྱིན་མྱོང་ནའང༌། ངས་སྔར་བཞིན་རྒྱུན་གོམས་སུ་སོང་བའི་
རྣམ་འགྱུར་གྱིས་ཁོ་རང་དང་ལེན་མ་བྱས་ལ། རྒྱུ་མཚན་གང་ཡང་མ་བཤད། ཁོ་
ནི་སེམས་རྒྱུད་བཟང་ཞིང་། ཅུང་རེངས་པོ་ཡིན་ནའང་ངའི་གམ་དུ་བབ་ཐོབ་ཞན་
པའི་ངང་ཚུལ་འཛིན། ང་ཚོ་མཉམ་དུ་རོལ་དབྱངས་ལ་ཉན་དུ་སོང་ཞིང༌། དེ་
རུ་གྲོགས་པོ་འགར་འཕྲད་པ་དང༌། དེར་མཐུད་ནས་ཕྱི་རོལ་དུ་དགའ་སྤྲོས་འདའ་
བའི་མི་དེ་དག་དང་མཉམ་དུ་གྲོང་སྐོར་ལམ་གྱི་ཟ་ཁང་ཞིག་ཏུ་སོང་ནས་དགོང་ཟས་
ཟོས། རང་གའི་ཁ་བརྡ་གློད་པ་བརྒྱུད་ཟ་མ་ཟོས་རྗེས། ངས་བྲོ་ཁང་དུ་རྩེད་མོར་
འགྲོ་བའི་གྲོས་མགོ་བཏོན། གློག་འོད་དཀར་དམར་བསྣོལ་མར་འཐབ་པའི་བྲོ་ཁང་
ལ་ནམ་རྒྱུན་ང་གཏན་ནས་སུན་སྣང་སྐྱེས་མྱོང༌། གལ་ཏེ་ནམ་རྒྱུན་ལྟར་ན། མི་ཞིག་
གིས་དེར་འགྲོ་ཟེར་ན་ངས་ངེས་པར་དུ་དགག་པ་བརྒྱག་ངེས། ཡིན་ནའང་། ཉིན་
དེར་ངའི་ཁོག་ལ་གདོན་གྱིས་བརླམས་པ་བཞིན་སྟོབས་ཤུགས་གང་རུང་གིས་བྲོ་ཁང་
དུ་འགྲོ་བའི་འདོད་འདུན་ལ་བཙན་གྱིས་སྐུལ། དེར་བཞུགས་པའི་མི་ཚང་མ་དགའ་
སྤྲོས་ཁེངས་ཏེ། འཕྲལ་དུ་སྤྲོ་བའི་ངང་ངའི་གྲོས་མགོར་མོས་མཐུན་བྱུང༌། ང་རང་
གློ་བུར་རེ་འདུན་དྲག་པོ་ཞིག་གི་ཚོར་བས་ཀུན་ནས་དཀྲིས། དེ་ནི་འགྲེལ་ཐབས་མེད་
པའི་ཚོར་བ་ཞིག་སྟེ། གནས་དེར་ཅི་ཞིག་གིས་ང་ལ་སྒུག་ཡོད་པ་དང་འདྲ། མི་དེ་
དག་ང་ལ་བསྟུན་པ་གོམས་ལོབས་སུ་སོང་ཡོད་པས། འཕྲལ་དུ་ཡར་ལངས་ཏེ། ང་
དང་མཉམ་དུ་བྲོ་ཁང་དུ་སོང་། ངས་དེ་རུ་ཨ་རག་ཞམ་ཕིན་འཐུང་ཞིང་སེམས་སུ་
དགའ་སྤྲོས་ཁེངས་པའི་ཚོར་བ་སྐྱེས་ལ། ·སེམས་ཁམས་སྐྱིད་པོ་དེ་འདྲ་ཡེ་ནས་བྱུང་
མ་མྱོང༌། དེའི་ནང་དུ་སྨྱོ་ཧམ་དང་སྡུག་བསྔལ་འདུས་ཡོད། ངས་ཆང་ཕོར་གང་རེ་
གཅིག་རྗེས་གཉིས་མཐུད་ཀྱིས་འཐུང་ཞིང་། ཁོ་ཚོ་དང་མཉམ་དུ་གད་མོ་སློང་བའི་གླུ་
གཞས་བླངས། ངས་གླུ་དབྱངས་ལེན་འདོད་ལ། དགའ་འབོད་བྱེད་འདོད། འདོད་
སྲེད་དེ་གཏན་ནས་འགོག་ཐབས་བྲལ། ངའི་སེམས་སུ་གློ་བུར་དངོས་པོ་ཞིག་བོར་
སོང་བ་བཞིན་སེམས་པ་ཧ་ཅང་འཁྱག་སིབ་སིབ་དང་ཡང་ན་ཚ་ཤུར་ཤུར་དུ་གྱུར་
བས། ངས་ལུས་པོ་ཇེ་དྲང་དུ་བཏང་ནས་བསྡད། ཁྱོད་དང་གྲོགས་པོ་འགའ་ངའི་
ཅོག་ཙེའི་ཉེ་འགྲམ་དུ་ཙོག་ཡོད་པ་མཐོང་ལ། ཁྱོད་ཀྱིས་ཀྱང་ང་ལ་བལྟས་ཡོད་
ཅིང༌། མིག་མདངས་ཁྲོད་བསྟོད་སྨོན་གྱི་བརྩེ་བས་ཁེངས་འདུག དེ་ནི་ངའི་སེམས་
པ་ཤིག་ཤིག་ཏུ་གཡོ་ཞིང་སྐྱོམ་པར་བྱེད་པའི་མིག་མདངས་དེའོ། །ལོ་ངོ་བཅུའི་རིང
ལ། ཁྱོད་ཀྱིས་ང་ལ་ངང་ངམ་ཤུགས་ཀྱིས་བལྟས་པ་ཐེངས་དང་པོ་ཡིན། ང་རང་ལ།
དགའ་དྲགས་པས་ཅུང་ཙམ་མིན་ན་ཆང་ཕོར་ལག་ནས་ཤོར། སྟབས་ལེགས་པ་ཞིག་
ལ་ང་རང་འཚུབ་ཆ་ལངས་པའི་བཟོ་ལྟ་དེ་མཐའ་འཁོར་གྱི་མིས་མ་ཚོར་ཞིང༌། རྣམ་
པ་དེ་རོལ་དབྱངས་དང་མི་ཚོགས་ཀྱི་དགོད་སྒྲར་འཐིམས།
ཁྱོད་ཀྱི་མིག་མདངས་བསྡད་ཀིན་བསྡད་ཀིན་མེ་ལྟར་ཚ་བར་གྱུར་ཏེ། ངའི་ལུས་
ཡོངས་ཚ་ལམ་ལམ་དུ་བཏང་བས་འདུག་མི་བདེ་བར་གྱུར། ཁྱོད་ཀྱིས་ངའི་ངོ་ཟིན་
པ་ཡིན་ནམ། ཡང་ན་ཁྱོད་ཀྱིས་ང་རང་རེ་སྙེག་བྱ་ཡུལ་གསར་བ་ཞིག་ཏུ་ངོས་བཟུང་
ཡོད་པ་ཡིན། ཟུངས་ཁྲག་གི་རྒྱུ་བ་ངའི་ངོ་གདོང་ཡོངས་སུ་ཐོལ་གྱིས་ཁྱབ་པས། ང་
དང་འདུག་གྲོགས་ཚོས་གླེང་མོ་བྱེད་དུས་ཀྱང་བློ་རྩེ་གཅིག་ཏུ་སྒྲིམ་ཐབས་མེད་པར་
གྱུར། ཁྱོད་ཀྱི་མིག་མདངས་ཀྱིས་ངའི་ཡིད་སེམས་མི་བདེ་བར་བཏང་བ་མཐོང་ཡོད་
ངེས། ཁྱོད་ཀྱིས་མགོ་བོ་ནང་དུ་ལྡེམ་ཙམ་གྱིས་ང་རང་མདུན་ཁང་དུ་གླེང་མོ་བྱེད་
པར་གདན་དྲངས་པ་སུ་ལའང་ཤེས་སུ་མ་བཅུག དེའི་འཕྲོར་ཁྱོད་ཀྱིས་རྩིས་བརྒྱབ་
སྟེ་རང་གི་གྲོགས་པོ་དང་གྱེས་ནས་སྒོ་ཕྱིར་བུད། སྒོར་མ་བུད་སྔོན་ལ་ཁྱོད་ཀྱིས་
ཡང་བསྐྱར་ང་ལ་མིག་བརྡ་བཏང་ནས་སྒོ་ཁ་ནས་སྒུག་པར་བྱ་ཞེས་གསལ་འདེབས་
བྱས། ངའི་ལུས་པོ་སིག་སིག་ཏུ་འདར་བས་གྲང་སྣང་སྐྱེས་ལ་ད་དུང་དྲོ་སྣང་ཡང་
སྐྱེས། གཞན་གྱིས་དྲིས་པར་ལན་ལྡོན་ཐབས་མེད་ལ། ལུས་ཡོངས་སུ་རྒྱུ་བའི་བརྩེ་
བའི་ཚ་དྲོད་དེ་ཚོད་འཛིན་བྱེད་ཐབས་མ་བྱུང༌། སྟབས་ལེགས་པ་ཞིག་ལ་སྐབས་
དེར་མི་ནག་བྲོ་འཁྲབ་པ་གཉིས་ཡོང་ནས་ཞབས་བྲོ་གསར་བ་ཞིག་འཁྲབ་སྟེ། རྡོག་
སྒྲ་ལྷང་ལྷང་གྲག་ཅིང་ཁ་ནས་སྐད་ཅོར་ཆེན་པོ་བརྒྱབ། དེས་ཚང་མའི་དོ་སྣང་བྱེད་
ཡུལ་ཕྲོགས་པས། ངས་ཀྱང་གོ་སྐབས་དང་བསྟུན་ནས་ཡར་ལངས་ཏེ་དགའ་རོགས་
ལ་སྒོ་ཕྱིར་འགྲོ་དགོས་ཤིང་ཕྱིར་མྱུར་དུ་སླེབས་ཡོང་ཞེས་པའི་བརྡ་བཏང་ལ། སྐད་ཆ་
དེ་བཤད་རྗེས། ཁྱོད་ཀྱི་རྒྱབ་གཟུགས་དང་འགྲོགས་ནས་ཕྱིར་ཐོན་པ་ཡིན།
ཁྱོད་མདུན་ཁང་གི་ཞྭ་གོས་བཅོལ་སའི་འགྲམ་དུ་ལངས་ཏེ་སྒུག་ཡོད་ལ། ང
སྒོར་ཡོང་བ་མཐོང་རྗེས། ཁྱོད་ཀྱི་མིག་ཟུང་ཆེར་བགྲད་དེ། ངོ་ལ་འཛུམ་གྱིས་
ཁེངས་ནས་མྱུར་དུ་ངའི་མདུན་བསུས། ཁྱོད་ཀྱིས་ངའི་ངོ་མ་ཟིན་པ་ངས་དེ་མ་ཐག་
ཏུ་ཤེས། ཁྱོད་ཀྱི་བློ་ངོར་ང་ནི་མོ་ལོ་བཅུ་གསུམ་ཅན་གྱི་བུ་མོ་ཆུང་ཆུང་དེ་ཡིན་
པ་མ་དྲན་ཞིང༌་། མཚན་མོ་ཁ་ཤས་ཁྱོད་དང་མཉམ་དུ་བསྡད་མྱོང་བའི་གཞོན་ནུ་
མ་དེ་ཡིན་པའང་མ་དྲན་པས། ང་བུད་མེད་རྒྱུས་མེད་ཅིག་ཏུ་བརྩིས་ཏེ་བརྩེ་བ་
བསྟན། ཁྱོད་ཀྱིས་འཇམ་ལ་བརྩེ་བའི་ངག་གིས “ང་ལ་ཆུ་ཚོད་གཅིག་གི་གོ་སྐབས་
བྱིན་ན་ཆོག་གམ” ཞེས་དྲིས་བྱུང་། ངས་ཁྱོད་ཀྱི་རང་རློམ་གྱིས་ཁེངས་པའི་སྐད་
གདངས་ལས། ཁྱོད་ཀྱིས་རྩ་བ་ནས་ང་ནི་མཚན་མོར་སྒེག་ཉམས་འཚོང་བའི་བུད་
མེད་ཀྱི་ཚད་དུ་བཞག་ཡོད་པ་ཚོར་བྱུང་། ངས “ལོས་ཆོག” ཅེས་ལན་བཏབ།
ངོ་བཅུའི་སྔོན། མུན་ནག་གི་གཞུང་ལམ་ཞིག་ཏུ། བུ་མོ་ཆུང་ཆུང་དེས་ཀྱང་འདར་
སིག་སིག་གི་སྐད་ཀྱིས “ལོས་ཆོག” ཅེས་ལན་བཏབ། ཁྱོད་ཀྱིས “འུ་གཉིས་ནམ་ཞིག་
ལ་ཐུག་པའི་ཁ་ཆད་འདེབས་དགོས་སམ” ཞེས་དྲིས་པར། ངས “ཁྱོད་ཀྱིས་ནམ་ཟེར་
ན་དེ་ཡིན” ཞེས་ལན་བཏབ། ཁྱོད་ཀྱི་མདུན་དུ། ངས་བུད་མེད་ཀྱི་ཁ་སྐྱེངས་པའི་
རྣམ་པ་ཡེ་ནས་སྟོན་མི་དགོས། ཁྱོད་ཀྱིས་ཡ་མཚར་བའི་མིག་མདངས་ཀྱིས་ང་ལ་
བལྟས་པ་དང་། མིག་མདངས་དེའི་ཁྲོད་ད་དུང་ཐེ་ཚོམ་དང་མཚར་སྣང་འདུག དེ་
ནི་སྔོན་ཆད་ངས་ཁྱོད་ལ་ཐད་ཀར་ཁས་བླངས་པའི་རྣམ་པ་དང་གཏན་ནས་མི་
འདྲ། ཁྱོད་ཀྱིས “ད་ལྟ་ཨེ་ཆོག” ཅེས་དྲིས་པར། སྐད་གདངས་ལས་ཡིད་སེམས་
ཐེ་ཚོམ་གྱིས་ཁེངས་པའི་རྣམ་པ་ཧ་ཅང་གསལ་བས། ངས་ལན་དུ “ལོས་ཆོག འུ་
གཉིས་ད་ལྟ་སོང་ཆོག” ཅེས་ལན་བཏབ། ངས་ཞྭ་གོས་བཅོལ་ས་ནས་ཐོག་མར་ངའི་
ལྭ་རིང་ལེན་དུ་འགྲོ་དགོས་སྙམ།
ངས་རང་གི་ཞྭ་གོས་བཅོལ་བའི་འཛིན་བྱང་ད་དུང་དགའ་རོགས་ཀྱི་ལག་ཏུ་ཡོད་
པ་ཐོལ་གྱིས་དྲན། ངེད་གཉིས་ཀྱི་ལྭ་རིང་མཉམ་དུ་བཅོལ་བ་ཡིན། གལ་ཏེ་ང་ཕྱིར་
སོང་ནས་ཁོར་བཤད་ཚེ། ངེས་པར་དུ་འགྲེལ་བཤད་མང་པོ་ཞིག་རྒྱག་དགོས་པས་
དཀའ་ལས་རེད་སྙམ་པ་མ་ཟད།ད། ངས་ཀྱང་ལོ་མང་པོར་མཉམ་དུ་འདུག་འདོད་ཀྱི་
སྐོམ་པ་ཆུ་ལ་རེ་བ་ལྟ་བུའི་སྐལ་བ་བཟང་བོ་ཐོབ་པ་འདོར་མི་འདོད། དེའི་རྐྱེན་གྱིས་
ང་ལ་ཐེ་ཚོམ་སྤུ་ཙམ་ཡང་མ་སྐྱེས་ཤིང༌། ངའི་ཞི་ཞིང་དུལ་བའི་དགའ་རོགས་ལའང་
ཁ་ཡ་མ་བྱས་ལ། ལྭ་རིང་ལེན་དུའང་མ་སོང་བར། སྐེ་དཀྲིས་གཅིག་པུ་མཚན་མོའི་
གཟབ་གོས་སྟེང་དཀྲིས་ཏེ་ཁྱོད་དང་མཉམ་དུ་སྨུག་པ་དང་བརླན་གཤེར་གྱིས་ཁེངས་
པའི་གྲང་འཁྱག་གི་མཚན་སྨག་ཁྲོད་དུ་སོང༌། གལ་ཏེ་དགའ་རོགས་ཀྱིས་ལོ་དེ་འདྲ་
མང་པོའི་རིང་ལ་ང་གཉོར་སྐྱོང་བྱས་མོད། ཡིན་ནའང་ང་ལ་མིག་བརྡ་བཏང་བ་
ཙམ་གྱིས་སྐྱེས་པ་རྒྱུས་མེད་ཅིག་གི་རྗེས་དེད་ནས་སོང་བར། ཁོས་གྲོགས་པོའི་མདུན་
དུ་མགོ་བོ་ཡར་འགྱོགས་ཐབས་མེད་པ་དང་། ཁོ་རང་དགོད་བྲོ་བའི་གླེན་པ་ཞིག་
ཏུ་བཏང་བའི་དོན་དེ་ཤེས་ཚེ་ཁོས་ཅི་ལྟར་འདོད་དམ། ངས་སེམས་གཏིང་ནས་
རང་གི་གཞུང་དྲང་བའི་གྲོགས་པོ་ཞིག་ལ་ཐ་ཤལ་གྱི་བྱ་བ་བསྒྲུབས་པས། རང་ཉིད་
ནི་དྲིན་ལན་ལོག་འཇལ་དང་མ་རབས་ཐ་ཤལ་ཞིག་ཡིན་པ་གསལ་བོར་ཤེས། རང་
གི་སྨྱོ་ཧམ་གྱི་གནས་ཚུལ་འོགག ཅི་འདྲའི་དགོད་བྲོ་བའི་དོན་དག་བསྒྲུབས་པ་རེད་
ཨང་སྙམ། ངས་རང་གི་དགའ་རོགས་ཀྱི་སེམས་ལ་མི་འདོད་པའི་གནོད་འཚེ་བཏང་
ཞིང་། ཁོས་ཇི་སྲིད་བར་དུ་ཉིན་མོ་དེ་སེམས་ལ་འཛིན་ངེས་པས། ངས་ཁོའི་འཚོ་བ་
རྨེག་མེད་དུ་བཏང་། ངས་སྒུག་པར་མི་ནུས། ཡང་བསྐྱར་ཁྱོད་ཀྱི་མཆུ་སྒྲོས་ལ་འོ་
འཇམ་བྱེད་པར་འདོད་ལ། ཁྱོད་ཀྱི་ངག་འཇམ་པོའི་སྐད་ཆར་ཉན་འདོད། མཛའ་
བརྩེ་དང་དེ་དག་བསྡུར་དུས་རྩ་བ་ནས་གླེང་རིན་མི་འདུག ང་ནི་དེ་ལྟར་ཁྱོད་ལ་
དགའ་ཞིང་དུངས། ད་ལྟ་དོན་དེ་དག་འདས་ཟིན་པས། ངའི་རང་གི་འདོད་བློ་
ཁྱོད་ལ་བཤད་ཆོག གལ་ཏེ་ང་འཆི་སོང་རུང་། ཁྱོད་ཀྱིས་ང་འབོད་དུས། ང་སྔར་
བཞིན་བེམ་པོ་འཇོག་སའི་མལ་ཁྲི་ནས་ཡར་ལངས་ཏེ་ཁྱོད་དང་འགྲོགས་ནས་འགྲོ་
ཐུབ་པར་ཡིད་ཆེས་ཡོད།
འུ་གཉིས་སྒོ་ཁར་ཡོད་པའི་འཇེབ་འཁོར་ལ་བསྡད་དེ་ཁྱོད་ཀྱི་མལ་ཤག་ཏུ་
སོང་། ངས་ཡང་བསྐྱར་ཁྱོད་ཀྱི་སྐད་སྒྲ་ཐོས་བྱུང་ལ། ཡང་བསྐྱར་ཁྱོད་ཀྱི་ཞི་འཇམ་
གྱི་དབུགས་ཀྱི་རྒྱུ་བ་ཚོར། ང་ལ་སྔོན་ཆད་དང་འདྲ་བའི་ཚོར་བ་སྐྱེས་པའི་མོད་བཟི་
ཞིང་འཐོམས་པར་གྱུར་ཏེ། རང་ཉིད་བདེ་ཞིང་སྐྱིད་པ་ཚོར། ལོ་ངོ་བཅུའི་རྗེས་
སུ། ང་ཡང་བསྐྱར་ཁྱོད་ཚང་གི་ཐེམ་སྐས་སུ་འགོས་པའི་སེམས་ཁམས་དེ་ཁྱོད་ལ་
ཞིབ་བརྗོད་བྱེད་ཐབས་བྲལ། ཡུན་ཐུང་བའི་སྐར་ཆ་ཁ་ཤས་དེའི་ནང༌། ང་ལ་ཚོར་
བ་རིགས་གཉིས་སྐྱེས་ཏེ། ཕྱོགས་གཅིག་ནས་བཞུད་ཟིན་པའི་ལོ་ཟླ་ཚོར་ལ། ཕྱོགས་
གཞན་ཞིག་ནས་མིག་མདུན་གྱི་དུས་སྐབས་ལ་མཉམ་བཞག་པ་ཚོར། ཡིན་ནའང་
ངས་ཡོད་ཚད་ཀྱི་ཁྲོད་དུ་ཁྱོད་ཁོ་ན་ཚོར་བྱུང་། ཁྱོད་ཀྱི་མལ་ཤག་ལ་འགྱུར་ལྡོག་ཆེན་
པོ་བྱུང་མི་འདུག ཡིག་རིས་དང་ཁྱིམ་ཆས་ཁོ་ན་ཇེ་མང་དུ་སོང་ཡོད་ནའང༌། མལ་
ཤག་དེ་སྔར་བཞིན་སྙིང་ཉེ་བའི་ཚོར་བ་འདུག དཔེ་ཅོག་སྟེང་མེ་ཏོག་བུམ་པ་བཞག་
ཡོད་ཅིང༌། དེའི་ནང་དུ་རྒྱ་སེ་མེ་ཏོག་འགའ་བཙུགས་འདུག དེ་ནི་ཉིན་སྔོན་
མར་ངས་མི་གཞན་པ་མངགས་ཏེ་ཁྱོད་ལ་ཕུལ་བའི་མེ་ཏོག་དེ་ཡིན་ལ། ངས་རྒྱ་
སེ་མེ་ཏོག་དེ་བརྒྱུད་ནས་ཁྱོད་ཀྱིས་བརྗེད་ཟིན་པའི་བུད་མེད་དེ་དྲན་གསོ་བྱས་ན་
སྙམ་པ་ཙམ་ཡིན། འོན་ཀྱང་ད་ལྟ། ཁྱོད་བུད་མེད་དེ་དང་བར་ཐག་ཧ་ཅང་ཉེ་
ཞིང༌། མོའི་མཆུ་སྒྲོས་ལ་འོ་བྱེད་པ་དང་མོའི་ལག་པར་འཇུས་ནའང༌། སྔར་བཞིན་
མོའི་ངོ་མ་ཟིན། འོན་ཀྱང་ང་རང་སྔར་བཞིན་དགའ་སྤྲོས་ཁེངས་ཡོད། ཁྱོད་ཀྱིས་
ད་དུང་ངས་ཕུལ་བའི་མེ་ཏོག་བཞག་ཡོད་པ་དེས་ངའི་བརྩེ་དུང་གི་དབུགས་ཀྱི་རྒྱུ་བ་
ཁྱོད་སར་ད་དུང་འགག་མེད་པ་ཚོར།
ཁྱོད་ཀྱིས་ང་རང་པང་དུ་བཟུང༌། ཡང་བསྐྱར་ཁྱོད་དང་ཞག་མ་གཅིག་ལ་
དམ་པོར་འཁྱུད་དེ་བསྡད། ཁྱོད་ཀྱིས་ལུས་རྗེན་དུ་བུད་པའི་ང་དང་གདོང་གཏད་
ནའང་། སྔར་བཞིན་ངའི་ངོ་མ་ཟིན། ཁྱོད་ཀྱིས་ངའི་ལུས་པོར་བརྩེ་བས་རེག་པར་
ང་རང་ཧ་ཅང་སྐྱིད་པའི་ཚོར་བ་སྐྱེས། ཁྱོད་རང་དགའ་རོགས་དང་སྨད་འཚོང་མ་
གང་ཡིན་རུང་ཚང་མར་སྤྲོ་སེམས་གཅིག་འདྲ་ཡིན་པ་ཤེས་དུས། ཁྱོད་ཀྱིས་འཛེམ་
དོགས་ཅི་ཡང་མེད་པར་རང་གི་འདོད་སྲེད་ཡོད་ཚད་རྒྱ་ཡན་དུ་བཏང་ཞིང་། རང་
བཞིན་གྱིས་རང་གི་བརྩེ་དུང་ལྷོད་ཡངས་སུ་ཕབ། ཁྱོད་ཀྱིས་མཚན་མོའི་རོལ་རྩེད་
ཁང་ནས་ཐོན་པའི་བུད་མེད་ང་ལ་དེ་འདྲའི་ཞི་འཇམ་དང་བླ་མེད། སྙིང་ཉེ་ཞིང་
གུས་འདུད་ཀྱིས་ཁེངས་པ་དང༌། སྤྲོ་སེམས་ཀྱིས་བརྟས་པར། ང་རང་འདས་ཟིན་
པའི་བདེ་སྐྱིད་ཁྲོད་དུ་བཟི་ཞིང་འཐོམས་པར་གྱུར་ལ། ཡང་བསྐྱར་ཁྱོད་ཀྱི་ལུས་སྟེང་
དུ་རང་གཤིས་གཉིས་ཡོད་པ་ཚོར་བ་སྟེ། ལུས་ཀྱི་འདོད་སྲེད་ལ་སྤྲོ་བས་བརྟས་ཡོད་
པ་མ་ཟད། ད་དུང་ཤེས་རིག་གིས་ཕྱུག་པའི་སྙིང་སྟོབས་ལ་སྤྲོ་བས་བརྟས་ཡོད་པ་
དེ་རེད། དེ་དུས་བུ་མོ་ཆུང་ཆུང་དེ་དེ་ལྟར་ཁྱོད་ལ་ཞེ་ཆགས་པ་དང་། འགྱོད་པ་
ཅི་ཡང་མེད་པར་ཁྱོད་ཀྱི་བྲན་གཡོག་ཏུ་གྱུར། ངས་མཐོང་མྱོང་བའི་སྐྱེས་པའི་ཁྲོད་
ཁྱོད་ནི་འཇམ་མཉེན་གྱི་རེག་སྦྱོར་སྐབས་སུ་དེ་ལྟར་སྤྲོ་བ་ཉི་ཚེ་བ་རོལ་བར་སྲེད་པ་
དང་། དེ་ལྟར་རང་གི་བརྩེ་བ་རྒྱ་ཡན་དུ་གཏོང་ཞིང་། ནང་སེམས་ཀྱི་འགྱུར་བ་
གསལ་བོར་སྟོན་པའི་སྐྱེས་པ་ཁོ་ན་དེ་ཡིན་པས། དོན་དག་བྱུང་ཚར་རྗེས། བརྩེ་
བ་མེད་པར་དོན་དག་དེ་བརྗེད་སྲིད་པ་སྨོས་མ་དགོས། འོན་ཀྱང་ང་རང་ཉིད་ཀྱིས་
ཀྱང་རང་ཉིད་བརྗེད་པའི་མཚམས་སུ་སླེབས་པས། སྨག་ནག་ཁྲོད་སུ་ཞིག་ཁྱོད་ཀྱི་
གམ་དུ་ཉལ་ཡོད་པའང་མི་ཤེས། དེ་སྔའི་བརྩེ་བ་མེ་ལྟར་ཚ་བའི་གཞོན་ནུ་མ་དེ་ཡིན་
ནམ། ཡང་ན་ཁྱོད་ཀྱི་གཅེས་ཕྲུག་གི་ཨ་མ་ཡིན། ཡང་ན་བུད་མེད་རྒྱུས་མེད་ཅིག་
ཡིན། བརྩེ་བས་ཁེངས་པའི་མཚན་མོ་དེར། ཡོད་ཚད་དེ་ལྟར་རྒྱུས་མངའ་ཞིང་དེ་
ལྟར་སྙིང་ཉེ་མོད། ཡིན་ནའང་ཡོད་ཚད་དེ་ལྟར་གསར་བ་གསར་རྐྱང་དང་། ཁྱད་
པར་ཅན་གྱི་ཚོར་བ་གསར་བ་ཞིག་རེད་ཨང༌། ངས་མཚན་མོ་དེ་ཇི་སྲིད་བར་དུ་
མཇུག་མི་རྫོགས་པར་དཀོན་མཆོག་ལ་གསོལ་བ་བཏབ།
ཡིན་ནའང་སྐྱ་རེངས་སྔར་བཞིན་བཀྱགས་བྱུང༌། འུ་གཉིས་མལ་ལས་ལངས་
དུས་ཧ་ཅང་འཕྱི། ཁྱོད་ཀྱིས་ང་རང་འུ་གཉིས་མཉམ་དུ་ཞོགས་ཟས་ཟ་བར་
བོས། ངས་རིག་མ་མྱོང་བའི་མི་ཞིག་གིས་ཞོགས་ཟས་གྲ་སྒྲིག་བྱེད་བཞིན་འདུག་
ཅིང༌། ཁོའི་བྱ་སྤྱོད་ཧ་ཅང་གཟབ་ནན་དུ་མཐོང༌། འུ་གཉིས་དེར་ཙོག་ནས་
ཇ་འཐུང་ཞོར་ཁ་བརྡ་བྱས། འུ་གཉིས་ཀྱིས་ཁ་བརྡ་བྱེད་སྐབས་སྔོན་དང་འདྲ་
བར། རྣམ་འགྱུར་དྲང་ཞིང་ལྷག་བསམ་ཟོལ་མེད་ཀྱི་ཉམས་དང་ལྡན་པས་ཧ་ཅང་
སེམས་ཐག་ཉེ་བ་ཤེས་ཐུབ་ལ། གུས་མེད་ཀྱི་དྲི་བ་གཅིག་ཀྱང་མ་དྲིས་པས། ངས་
རང་གི་གསང་བ་ལའང་ཡ་མཚན་ཅི་ཡང་མ་སྐྱེས། ཁྱོད་ཀྱིས་ངའི་མིང་མ་དྲིས་
ལ། ངའི་སྡོད་གནས་ཀྱང་མ་དྲིས། ཁྱོད་ཀྱི་མིག་ལམ་དུ། ང་ནི་ཁྱོད་དང་འཕྲད་
པའི་དགའ་རོགས་ཤིག་ལས་ཅི་ཡང་མིན་ལ། བུད་མེད་རྒྱུས་མེད་དེ་ཁྱོད་ཀྱིས་མྱུར་
དུ་བརྗེད་པར་ངེས། ཁྱོད་ཀྱིས་ང་ལ་མི་འགྱངས་པར་ཧྥེ་གླིང་བྱང་མར་འགྲོ་དགོས་
པ་དང༌། ཟླ་གཉིས་གསུམ་འགོར་རྗེས་ད་གཟོད་ཕྱིར་སླེབས་རབས་བཤད། བདེ་
སྐྱིད་ཀྱི་དབྱིངས་སུ་འཐིམས་པའི་ང་ཡང་བསྐྱར་སྐྲག་མགོ་བརྩམས་པ་དང༌། སྐབས་
དེར་རྣ་ལམ་དུ་འུར་འུར་གྲགས་ཤིང༌། སྒྲ་དེ་སྐད་ཆེན་པོས། “ ཚར་ཐལ། ཚར་
ཐལ། ཡོད་ཚད་ཚར་ཐལ” ཟེར། ངས་ཁྱོད་ཀྱི་མདུན་དུ་པུས་མོ་སར་བཙུགས་
ནས། ཁྱོད་ལ་སྐད་ཅོར་ཆེན་པོས “ང་འཁྲིད་དེ་མཉམ་དུ་འགྲོ” ཞེས་བཤད་
ཡོད་ན་ཅི་མ་རུང་། དེ་ལྟར་ཡིན་ན་ལོ་མང་པོ་འགོར་རྗེས་ཁྱོད་ཀྱིས་ང་ངོ་ཟིན་
ངེས། ཡིན་ནའང་ང་ཁྱོད་དང་ཁ་གཏད་དུ་ལངས་དུས། དུས་རྒྱུན་དུ་སྤོབས་པ་
ཞུམ་ཞིང༌། ཉམ་ཆུང་ཡིན་པས་ཅི་ཡང་སྒྲུབ་མི་ནུས། ངས་རེ་ཐག་ཆད་པའི་ངག་
གིས “དངོས་ནས་ཡིད་ཕངས་པ་ལ་ཨང” ཞེས་བཤད་པར། ཁྱོད་ཀྱི་ངོ་ལ་འཛུམ་
གྱིས་ཁེངས་ཏེ། ང་ལ་བལྟས་ནས “ཁྱོད་ཀྱིས་བལྟས་ན་ཡིད་ཕངས་པ་ཞིག་རེད་
དམ”ཟེར།
དུས་དེར་ང་ནི་གློ་བུར་གྱི་སྟོབས་ཤུགས་ཤིག་གིས་གཅུན་བྱུང༌། ང་ཡར་ལངས་
ཏེ། ཁྱོད་ལ་བལྟས་ནས་ཡུན་རིང་འགོར་རྗེས། “ང་སྐྱེས་པ་ཞིག་ལ་དགའ་བཞིན་
ཡོད་པར། ཁོ་དུས་རྒྱུན་ཕྱི་རུ་ཡུལ་སྐོར་དུ་བུད་འགྲོ” ཞེས་བཤད་ཅིང་། ངས་ཁྱོད་
ལ་ཅེར་ནས་བསྡད་པ་དང༌། ཁྱོད་ཀྱི་མིག་གི་རྒྱལ་མོར་ཅེར་ནས་བསྡད། གཡོལ་
མེད་བྱོལ་མེད་ཀྱིས་ཐད་ཀར་ཅེར་ནས་བསྡད། “ ད་ལྟ། ཁྱོད་ཀྱིས་ངའི་ངོ་
ཟིན་མི་སྲིད” ཅེས་བཤད་ཅིང༌། རླུང་ལངས་ཏེ་སྙིང་ཆུང་ལྟིག་ལྟིག་ཏུ་
ལྡིང༌། ཡིན་ནའང་ཁྱོད་འཛུམ་ཙམ་གྱིས་ང་ལ་སེམས་གསོ་བྱེད་ཞོར“ཁོ་ཕྱིར་ཡོང་
ངེས” ཟེར། ངས “འཆུགས་མེད། ཁོ་ཕྱིར་ཡོང་ངེས། ཡིན་ནའང་ཕྱིར་ཡོང་
རྗེས། ཁོས་ཅི་ཡང་དྲན་མི་སྲིད” ཅེས་ལན་བཏབ།
ངའི་སྐད་གདངས་མངོན་གསལ་གྱིས་དྲག་པོ་ཡིན་པས། ཁྱོད་ཡར་ལངས་ཏེ་
སྐྲག་སྣང་གི་རྣམ་འགྱུར་གྱིས་ང་ལ་བལྟས་ནའང༌། ངའི་སེམས་སུ་སྙིང་ཉེ་བའི་ཚོར་
བ་སྐྱེས། ཁྱོད་ཀྱིས་ངའི་ལག་པར་འཇུས་ཏེ། “མཛེས་སྡུག་གི་བྱ་བ་ཡོད་ཚད་སེམས་
ཁོང་དུ་ཉར་དགོས་པས། ངས་ཁྱོད་རང་བརྗེད་མི་སྲིད” ཟེར་བཞིན་མིག་མདངས་
ཀྱིས་ངའི་ལུས་པོ་བརྟོལ་ནས་ནང་སེམས་ཀྱི་ཆེས་ཟབ་ས་དེར་བལྟས་ལ། ཕལ་ཆེར་
ངའི་ཚུགས་ཀ་སེམས་ལ་བརྟན་པོར་འཛིན་པ་དང་འདྲ། ཁྱོད་ཀྱི་མིག་མདངས་
ངའི་ལུས་པོར་ཟུག་པ་ཚོར་ཞིང༌། དེས་ངའི་ཚེ་སྲོག་ལ་འཚོལ་རྟོག་དང་མྱོང་
ཚོར། འདྲེན་འགུག་བྱེད་བཞིན་འདུག སྐབས་དེར་མུན་ནག་གི་མཐའ་ལ་གཞི་ནས་
འོད་ཟེར་གྱིས་ཚབ་བྱེད་པར་ང་ལ་ཡིད་ཆེས་བྱུང༌། ཁྱོད་ཀྱིས་མྱུར་དུ་ངའི་ངོ་ཟིན་ལ་
ཉེ་བས། ངའི་ཤེས་པ་ཡོད་ཚད་འཇགས་པ་མེད་པར་གཡོ་ཞིང་སྐྱོམ།
ཡིན་ནའང་ཁྱོད་ཀྱིས་ད་བར་དུ་ངའི་ངོ་མ་ཟིན། ང་སུ་ཡིན་པ་གཏན་ནས་
མ་ཤེས། སྐད་ཅིག་མ་དེར། །ཁྱོད་ཀྱིས་རྩ་བ་ནས་ང་རང་བུད་མེད་རྒྱུས་མེད་ཅིག་
གི་ཚད་དུ་བཞག་ཡོད་ལ། དེ་ནི་སྔར་ཡོད་མ་མྱོང་བའི་རྒྱུས་མེད་ཀྱི་ཚོར་བ་ཞིག་
རེད། དེ་ལྟར་མིན་ན་ཁྱོད་ཀྱིས་ཀྱང་ཆུ་ཚོད་སྐར་མ་ཁ་ཤས་འགོར་རྗེས་དོན་དག་དེ་
འདྲ་སྒྲུབ་མི་སྲིད། ཁྱོད་རང་སྨྱོས་པ་ལྟར་ང་ལ་འོ་བྱས་པས། ངའི་སྐྲ་ལོའང་ཟིང་
ཟིང་དུ་བཏང་ལ། ང་རང་མེ་ལོང་གི་མདུན་དུ་སོང་ནས་ཡང་བསྐྱར་སྐྲ་ལོ་མི་ཤད་
ཀ་མེད་བྱུང་། ངས་མེ་ལོང་གི་མདུན་དུ་རང་ཉིད་ངོ་ཚ་དགོས་པའི་རྣམ་པ་མཐོང་
བས་ཅུང་ཙམ་མིན་ན་ཐང་ལ་འགྱེལ་དུ་བཅུག ཁྱོད་ཀྱིས་སྒོར་མོ་མང་ཙམ་བཏོན་
ནས་གཟབ་གཟབ་ཀྱིས་ངའི་ལག་འབོབ་ནང་དུ་འཇོག་པ་མཐོང་། སྐབས་དེར་ངས་
བསྲན་ནས་ཁ་རོག་གེར་སྡོད་ཐུབ་བམ། རྒྱུན་སྲོལ་ལྟར་ན་ངས་ཁྱོད་ལ་འགྲམ་ལྕག་
གཞུ་དགོས། ང་རང་ཆུང་དུས་ནས་ཁྱོད་ལ་དགའ་ཞིང་དུངས་མྱོང་བ་མ་ཟད། ད་
དུང་ཁྱོད་ནི་ངའི་གཅེས་ཕྲུག་གི་ཨ་ཕ་ཡིན་མོད། ཡིན་ནའང་ཁྱོད་ཀྱིས་ང་རང་སྨད་
འཚོང་མའི་ཚད་དུ་བཞག་སྟེ། མཚན་མོའི་ཉལ་རིན་སྤྲད། ཁྱོད་ཀྱིས་ང་བརྗེད་སོང་
བ་ཁོ་ན་མ་ཡིན་པར་ད་དུང་ཁྱོད་ཀྱི་བརྙས་བཅོས་དང་ལེན་བྱེད་དགོས།
ངས་མྱུར་དུ་རང་གི་དངོས་པོ་བདག་ཉར་བྱས་ཏེ། སྐད་ཅིག་ཙམ་ལའང་འདུག་
འདོད་མེད་པར་གནས་འདི་དང་ཁ་གྱེས་འདོད་བྱུང༌། ང་རང་དངོས་གནས་སྡུག་
བསྔལ་ཚད་མེད་ཀྱི་གཏིང་དུ་བྱིངས། ངས་ཅོག་ཙེའི་སྟེང་བཞག་ཡོད་པའི་ཞྭ་མོ་ལག་
ཏུ་བླངས་པ་དང་། དེའི་ཐོག་ཏུ་ད་དུང་ངས་ཕུལ་བའི་རྒྱ་སེ་མེ་ཏོག་བཙུགས་པའི་
བུམ་པ་བཞག་འདུག ངའི་སེམས་སུ་འགོག་ཐབས་མེད་པའི་རེ་འདུན་ཞིག་འཕྱུར་
ཏེ་ཡང་བསྐྱར་ཁྱོད་ལ་གསལ་འདེབས་ཀྱི་ཚུལ་དུ། “ཁྱོད་ཀྱིས་ང་ལ་རྒྱ་སེ་མེ་ཏོག་རྐང་
གཅིག་གནང་ཆོག་གམ” ཁྱོད་ཀྱིས་ཐོས་རྗེས “ལོས་ཆོག”ཅེས་བཤད་མཐར། མེ་
ཏོག་རྐང་གཅིག་བཏོན་ཏེ་ང་ལ་བྱིན། ངས “མེ་ཏོག་འདི་ཁྱོད་ལ་དགའ་བའི་བུད་
མེད་ཅིག་གིས་ཕུལ་བ་ཡིན་ནམ” ཞེས་དྲིས་པར་ཁྱོད་ཀྱིས་ལན་དུ “ཕལ་ཆེར་ཡིན་
སྲིད། མེ་ཏོག་འདི་མི་གཞན་གྱིས་ང་ལ་གནང་བ་ཡིན། འོན་ཀྱང་ངས་མི་དེ་སུ་ཡིན་
མི་ཤེས་ནའང་མེ་ཏོག་འདི་དག་ལ་ང་རང་ཧ་ཅང་དགའ” ཞེས་བཤད། ངས་ཁྱོད་ལ་
ཅེར་ནས་མུ་མཐུད་དུ “ཕལ་ཆེར་ཁྱོད་ཀྱིས་བརྗེད་ཟིན་པའི་བུད་མེད་ཅིག་གིས་ཕུལ་
བ་ཡིན་སྲིད།” ཅེས་བཤད། གློ་བུར་དུ་ཁྱོད་ཀྱི་ངོ་མདོག་འགྱུར་ཏེ་ཧ་ཅང་སྐྲག་སྣང་
གི་རྣམ་པ་ཞིག་མངོན་བྱུང་། ངས་གཡོ་འགུལ་མེད་པར་ཁྱོད་ལ་ཅེར་ནས། སེམས་
སུ་རེ་སྒུག་གིས་ཁེངས་ཏེ། “ངའི་ངོ་ཟིན་ཞིང་། ང་སུ་ཡིན་པ་ཤེས་ན་དགའ་
ཨང” སྙམ་མོད། སྐད་ཆ་དེ་ཕལ་ཆེར་ངའི་མིག་མདངས་ལས་བཤད་ཡོད། འོན་ཀྱང་
ཁྱོད་ཀྱི་གདོང་ལ་སྔར་བཞིན་བརྩེ་བའི་འཛུམ་གྱིས་ཁེངས་ནས་གང་ཡང་མི་ཤེས་པའི་
རྣམ་པ་ཞིག་མངོན་འདུག ཁྱོད་ཀྱིས་ཡང་བསྐྱར་ང་ལ་འོ་ཞིག་བྱས་ནའང་ངའི་ངོ་
གཏན་ནས་མ་ཟིན།
རང་གི་མིག་ཀོང་དུ་འཁྱིལ་བའི་མཆི་མ་འགོག་ཐབས་མེད་པར་མཁུར་ཚོས་སུ་
འགྲིལ་ལ་ཉེ་བ་ཤེས་པས། ང་རང་མྱུར་སྟབས་ཀྱིས་སྒོ་ཁར་སོང༌། རང་ཉིད་ངུ་བའི་
རྣམ་པ་དེ་ཁྱོད་ལ་མཐོང་དུ་འཇུག་མི་རུང་བས། འཚབ་འཚུབ་ཀྱི་བར་ནས་ཅུང་ཙམ་
མིན་ན་ཁྱོད་ཀྱི་གཡོག་པོ་རྗོན་དང་གདོང་ཐུག་བརྒྱབ། སྐབས་དེར་ང་རང་འཚབ་
འཚུབ་ཀྱིས་འགྲོ་བཞིན་ཡོད་པས། མིག་མདུན་ལ་མཉམ་མ་བཞག ཁོས་ང་སླེབས་
བཞིན་པ་མཐོང་རྗེས། བག་འཁུམ་གྱིས་ལོགས་སུ་གཡོལ་ཞིང་བར་ཁྱམས་སུ་བསྐྱོད་
པའི་སྒོ་ཕྱེས་ནས་ང་སྒོར་འབུད་དུ་བཅུག སྐད་ཅིག་མ་དེར་བྱུང་བའི་བྱ་བ་ཁྱོད་ཀྱིས་
ཐོས་བྱུང་ངམ། མིག་ཆུས་ཁེངས་པའི་ངའི་མིག་ཟུང་གིས་གཡོག་པོ་རྒན་པ་དེར་ལྟ་
དུས། སྐད་ཅིག་མ་དེར་ཁོའི་མིག་ཟུང་ཆེ་རུ་བགྲད་འདུག སྐད་ཅིག་མ་དེར། ཁྱོད་
ཀྱིས་ཐོས་སམ། གཡོག་པོ་རྒན་པ་དེས་ངའི་ངོ་ཟིན་བྱུང༌། ཁོས་ང་རང་བྱིས་དུས་
སུ་མཐོང་མྱོང་བ་ལས་ལོ་དེ་དག་གི་རིང་ལ་མཐོང་མ་མྱོང༌། དེར་བརྟེན། ང་རང་
ཞེ་སྡང་གིས་ཁོའི་གམ་དུ་པུས་མོ་ས་ལ་འཛུགས་པ་དང༌། ཁོའི་ལག་པར་འོ་བྱས་ཏེ་
རང་གི་བཀའ་དྲིན་ཞུ་འདོད་ཀྱི་བསམ་པ་བསྟན་ཡོད་ན་ཅི་མ་རུང་། ཡིན་ནའང་
ངས་དེ་ལྟར་མ་བསྒྲུབས། ཁྱོད་ཀྱིས་ང་ལ་བྱིན་པའི་སྒོར་མོ་ལག་ཤུབས་ལས་བཏོན་
ཏེ་གཡོག་པོ་རྒན་པ་དེའི་ལག་ཏུ་གཏད། ཁོ་ཅུང་ཙམ་བྲེལ་འཚུབ་ལངས་ཏེ་ལུས་
པོ་འདར་སིག་སིག་གིས་མགོ་བོ་ཡར་བཀྱགས་ཏེ་ང་ལ་ཅེར་ནས་འདུག སྐད་ཅིག་
མ་དེར། ཁོས་ངའི་སྐོར་ཤེས་པ་ནི་ཁྱོད་ཀྱི་མི་ཚེ་ཧྲིལ་པོར་ངའི་སྐོར་ཤེས་པ་ལས་
མང༌། ཁྱོད་ལས་གཞན། མི་ཚང་མ་ང་ལ་བཟང་ཞིང་། གཅེས་སྐྱོང་བྱེད། ཡིན་
ནའང་ཁྱོད་ཀྱིས་ང་རང་རྩ་བ་ནས་བརྗེད་པར་གྱུར་ཞིང༌། ད་ལྟའི་བར་ཡེ་ནས་དྲན་
མ་མྱོང་།
ཁ་སང་ངའི་གཅེས་ཕྲུག་ཚེ་ལས་འདས་སོང་། ཁོ་ནི་འུ་གཉིས་ཀྱི་བྱིས་པའང་
ཡིན། ད་ལྟ། འཇིག་རྟེན་འདི་རུ་ང་ལ་ཁྱོད་ཁོ་ན་མ་གཏོགས་དགའ་ས་ཞེན་ས་
སུ་ཡང་མི་འདུག ཡིན་ནའང༌། ཁྱོད་ཀྱང་ངའི་ཅི་ཞིག་ཡིན་ནམ། ཁྱོད་ཀྱིས་ང་
སུ་ཡིན་པ་རྩ་བ་ནས་དྲན་མ་མྱོང་། ཁྱོད་རང་ངའི་ཉེ་གམ་ནས་འགྲོ་དུས་གཙང་
འགྲམ་ཞིག་བརྒྱུད་པ་དང་མཚུངས་པས། ཁྱོད་ཀྱིས་ཅི་ཡང་ཚོར་མི་སྲིད། ངའི་
ལུས་པོར་རེག་པའི་སྐབས་སུ། རྡོ་བ་ཞིག་ལ་རེག་པ་དང་འདྲ། ཁྱོད་ནམ་རྒྱུན་
བསྟུད་མར་མདུན་ཕྱོགས་སུ་སྐྱོད་བཞིན་ཡོད་ནའང་ཁྱོད་ཀྱིས་ད་དུང་ང་ལ་ཕྱིར་ཡོང་
བར་སྒུག་ཅེས་སྐུལ་མྱོང༌། དུས་སྐབས་ཤིག་ལ། ངས་ཁྱོད་དང་ཁྱོད་ཀྱི་ཁྲག་རྒྱུད་
ལག་ཏུ་བཟུང་ཡོད་སྙམ། གཅེས་ཕྲུག་གི་ལུས་སྟེང་ནས་ཁྱོད་ཀྱི་གྲིབ་རིས་རྙེད་ཐུབ་
ལ། གར་འགྲོ་གཏོལ་མེད་ཀྱི་ཁྱོད་ཀྱི་མི་ཚེ་ལག་ཏུ་ཚུད་ཡོད་སྙམ། འོན་ཀྱང་མཐར་
གཏུགས་ན་བྱིས་པ་འདི་ཁྱོད་ཀྱི་གཅེས་ཕྲུག་ཡིན་པས། ཁྱོད་དང་འདྲ་བའི་ཀུན་སྤྱོད་
ཡོད་ངེས། ཞག་གཅིག་གི་བར་ལ། གདུག་རྩུབ་ཀྱིས་ང་དང་གྱེས་ཤིང་གཏན་དུ་
ཕྱིར་ལྡོག་མེད་པས། ང་ཡང་བསྐྱར་ཁེར་རྐྱང་དུ་གྱུར། སྐབས་འདིའི་རང་ཉིད་ནི་
དུས་སྐབས་གང་ལས་ཀྱང་གྲོགས་མེད་ཁེར་རྐྱང་ཞིག་ཡིན་པ་ཚོར། ང་རང་ཅི་ཡང་
མེད་པ་ཞིག་ཏུ་གྱུར་ཏེ། ཁྱོད་ཀྱིས་བཞག་པའི་དངོས་པོ་ཅི་ཡང་མེད་པ་དང༌། ཁྱོད་
ཀྱི་གཅེས་ཕྲུག་མེད་པར་གྱུར་ལ། ཁྱོད་ཀྱི་སྨྲ་བརྗོད་ཀྱང་མེད་པར་གྱུར། ཁྱོད་ཀྱི་
ཡིག་ཕྲེང་གཅིག་ཀྱང་བཞག་མེད་པ་དང༌། ཁྱོད་ཀྱི་ཕྱིར་དྲན་ཙམ་ཡང་མེད་པར་
གྱུར། གལ་ཏེ་ཁྱོད་ཀྱིས་གཞན་གྱི་ངག་ནས་ངའི་མིང་ཐོས་ནའང་། ཚོར་བ་ཅི་ཡང་
ཡོད་མི་སྲིད་དེ། ཁྱོད་ཀྱིས་མི་རྒྱུས་མེད་ཅིག་ལ་ལྟ་སྟངས་འཛིན་པ་དང་འདྲ། ང་
གསོན་ཡང་ཁྱོད་ལ་མཚོན་ན་ཤི་ཟིན་པ་དང་ཁྱད་པར་ཅི་ཡང་མེད་པས། ངའང་ཚེ་
སྲོག་ལ་ཞེན་དོན་ཡོད་དམ། ཁྱོད་ང་དང་གྱེས་ནས་རྒྱང་རིང་དུ་ཕྱིན་པས་ན། ང་
ཡང་ཁྱོད་དང་ཉེ་བར་བཏུད་དོན་ཡོད་དམ། སྙིང་ཉེ་ལགས། ངས་ཁྱོད་ལ་ལེ་
བདའ་བྱེད་པ་ཡེ་ནས་མིན། ངས་རང་གི་སྡུག་ཡུས་ལ་བརྟེན་ནས་ཁྱོད་ཀྱི་སྤྲོ་སྐྱིད་
ལྡན་པའི་འཚོ་བར་ཤུགས་རྐྱེན་གཏོང་མི་འདོད། ངས་མུ་མཐུད་དུ་བཙན་གྱིས་ཁྱོད་
ལ་ཅི་ཞིག་སྒྲུབ་ཏུ་འཇུག་པར་སེམས་ཁུར་མ་གནངས། ངའི་ལེ་བདའ་ལ་བཟོད་
གསོལ་ཞུ། སྐབས་འདིར་ངའི་གཅེས་ཕྲུག་ཚེ་ལས་འདས་པས། ཁུ་སིམ་མེར་དེ་རུ་
བསྙལ་ཡོད་ལ། སུས་ཀྱང་ཁ་ཡ་བྱེད་ཀྱིན་མེད། ངའི་བྱང་ཁོག་ཏུ་འཁང་སེམས་
ཀྱིས་ཁེངས་ཡོད་པས། ཁྱོད་ཀྱིས་ང་ལ་ཕྱིར་དབྱུང་དུ་འཇུག་རོགས། ཐེངས་འདི་ཁོ་
ན་ལས་རྗེས་སུ་ང་ཁུ་སིམ་མེར་མུན་ནག་ཁྲོད་ཡིབ་ནས་སྡོད་ངེས་ལ། ལོ་འདི་དག་
ནང་བཞིན་ཁུ་སིམ་མེར་ཁྱོད་ཀྱི་གམ་དུ་སྲུང་ཞིང་སྒུག་ནས་སྡོད་ངེས། ཡིན་ནའང་
སྐད་ཆ་འདི་དག་ང་གསོན་ཡོད་པའི་སྐབས་སུ་གཏན་དུ་ཁྱོད་ལ་བརྗོད་མི་སྲིད། ཁ་
ཆེམས་འདི་ང་ཚེ་ལས་འདས་རྗེས་ད་གཟོད་ཁྱོད་ལ་བརྒྱུད་སྤྲོད་བྱེད་ངེས བུད་མེད་
འདི་ཁྱོད་ལ་དུངས་པ་ནི་དངོས་པོ་གཞན་པ་ཡོད་ཚད་ལ་དུངས་པ་ལས་འགོངས་
ཡོད་ནའང་། ཁྱོད་ཀྱིས་ད་བར་དུ་ཁོ་མོའི་ངོས་མ་ཟིན། ཁོ་མོས་དུས་ཡུན་རིང་བོར་
ཁྱོད་ཀྱི་འབོད་བརྡར་སྒུག་ནའང་། ཁྱོད་ཀྱིས་ད་བར་དུ་ཁོ་མོ་བཙལ་མ་མྱོང༌། ཕལ་
ཆེར་འདིའི་རྗེས་སུ་ཁྱོད་ཀྱིས་ང་འཚོལ་སྲིད་མོད། ཡིན་ནའང་ང་རང་འཆི་ལ་ཉེ་
བས། ཁྱོད་ལ་ལྷག་བསམ་རྣམ་དག་གིས་ཨཾ་ལན་སློག་མི་ཐུབ། འདི་ནི་ཐོག་དང་
པོར་ཁྱོད་ཀྱི་རེ་བ་དང་རྒྱབ་འགལ་བྱས་པ་ཡིན། ཁྱོད་ཀྱི་སྔར་བྱས་ལྟར་ངས་ཀྱང་
ཁྱོད་ལ་འདྲ་པར་དང་དྲན་ཤིང་གཅིག་ཀྱང་བསྐྱུར་མེད། ད་ནས་བཟུང་ཁྱོད་ཀྱིས་
གཏན་དུ་ངའི་ངོ་ཟིན་མི་ཐུབ། ང་གསོན་པ་དང་འཆི་བའི་ལས་དབང་གཅིག་འདྲ་
ཡིན་པས། ཆེས་མཐའ་མཇུག་གི་དུས་སྐབས་སུའང་ཁྱོད་དང་ངོ་འཕྲད་མི་འདོད་
དེ། ང་ཤི་ན་ཡང་། ཁྱོད་ཀྱིས་ངའི་ཚུགས་ཀ་དང་ཐ་ན་མིང་ཡང་མི་ཤེས། ང་འཆི་
སྐབས་ཧ་ཅང་ལྷོད་ཡངས་ཡིན། རྒྱང་རིང་གི་ཁྱོད་ཀྱིས་ང་རང་འཆི་བ་མི་ཚོར་བ་
འདིས་ངའི་སེམས་པ་བདེ་ལ་འབབ་ཏུ་བཅུག་ཡོད། གལ་ཏེ་ང་འཆི་བ་ཡིས་ཁྱོད་ལ་
སྡུག་བསྔལ་སྟེར་བ་དྲན་ཚེ། ང་རང་བདེ་བར་བཞུད་ཐབས་བྲལ།
ངས་མུ་མཐུད་དུ་འབྲི་ཐབས་མི་འདུག……ད་ལྟ་ངའི་མགོ་བོ་འཐོམས་ཤིང་ཉོབ་
པ་དང་………རྐང་ལག་བཞི་བོར་ཡང་ན་ཟུག་ལངས་ཀྱིན་འདུག…ངའི་ལུས་ཡོངས་
ལ་ཚ་བ་རྒྱས་པས..…མྱུར་དུ་མལ་ཁྲིའི་སྟེང་ལོག་སྟེ་ངལ་གསོ་བྱེད་ན་བསམ། ཕལ་
ཆེར་སྣང་ཚུལ་འདི་ཡུད་ཙམ་གྱིས་ཡལ་ངེས་ལ། ཕལ་ཆེར་ལས་དབང་གིས་ད་དུང་
ང་ལ་ཐུགས་ཁུར་གཟིགས་སྐྱོང་གནང་སྲིད། ངས་དངོས་སུ་རང་གི་མིག་ཟུང་གིས་
གཅེས་ཕྲུག་གཞན་གྱིས་འཁྱེར་བ་མཐོང་མི་དགོས……ངས་དངོས་གནས་རྒྱུན་སྐྱོང་
ཐབས་མི་འདུག..…འདི་ནས་འབྲི་མཚམས་འཇོག་པར་བྱ...གཏན་ཏུ་གྱེས་པ་
ལགས། སྙིང་ཉེ་ལགས། ངས་སེམས་གཏིང་ནས་ཁྱོད་ལ་སྐུ་དྲིན་ཞུ………འདས་ཟིན་
པ་ནི་ཧ་ཅང་མཛེས་ཤིང་……ཚང་མ་ཡི་གར་འོངའོང…ངས་ལོ་ཟླ་དེའི་ཁྱོད་ལ་སྐུ་དྲིན་
ཞུ……སེམས་ཁམས་འདི་ང་རང་འཆི་བའི་བར་དུ་མུ་བསྲིང་ངེས། བརྗོད་དགོས་
པ་ཚང་མ་བཤད་ཚར་བས། ངའི་སེམས་ཁོང་ལྷོད་ལ་བབས་ཡོད། ད་ལྟ་ཁྱོད་ཀྱིས་
ཤེས་པར་རིགས། མིན། ཕལ་ཆེར་ཁྱོད་ཀྱིས་ངས་ཁྱོད་ལ་བརྩེ་བ་ཟབ་མོ་འདི་འདྲ་
བཅངས་པ་ཚོར་བ་ལས། བརྩེ་བ་འདིས་ཁྱོད་ལ་གནོན་ཤུགས་ཅི་ཡང་སྟེར་མི་སྲིད་
ལ། ངས་ཁྱོད་ལ་ཅི་ཞིག་བོར་བ་ལྟ་བུའི་ཚོར་བ་སྟེར་མི་འདོད་དེ། འདིས་ངའི་
སེམས་ཁོང་ལྷོད་བག་གིས་ཁེངས་སུ་བཅུག་ཡོད། ཁྱོད་ཀྱི་འཚོ་བ་སྔར་བཞིན་མཛེས་
སྡུག་ལྡན་ཞིང་། རྒྱུ་རྐྱེན་འདིས་འགྱུར་ལྡོག་ཅི་ཡང་འབྱུང་མི་དཔེ། ང་འཆི་རྐྱེན་གྱིས
ཁྱོད་རང་སྡུག་བསྔལ་སྐྱེ་མི་སྲིད། སྙིང་ཉེ་ལགས། འདི་ལྟར་ངའི་སེམས་ཁོང་ཡང་
བདེ་ལ་འབབ་ཐུབ།
ཡིན་ནའང་རྗེས་སུ། སུ་ཞིག་གིས་ཁྱོད་ཀྱི་སྐྱེས་སྐར་ལ་རྒྱ་སེ་མེ་ཏོག་དཀར་པོ་
དབུལ་ལམ། མེ་ཏོག་བུམ་སྣོད་དེ་རྗེས་སུ་སྟོང་བར་གནས་དགོས། ངའི་ལོ་གཅིག་
རེའི་འཚམས་འདྲི་ཐེངས་རེ་དང༌། ཁྱོད་ཀྱི་གམ་དུ་གཡེང་བའི་དབུགས་རྒྱུན་ཕྲ་མོ་
དེ། སྐབས་འདི་ནས་བཟུང་གཏན་དུ་འཇགས་སྲིད། སྙིང་ཉེ་ལགས། ཁྱོད་ཀྱིས་
ཉོན་དང༌། ངས་ཁྱོད་ལ་ཞུ་བ་བྱེད..ཞུ་བ་འདི་ནི་ཐོག་དང་པོ་ཡིན་ལ། ཆེས་
མཐའ་མཇུག་ཀྱང་ཡིན..ང་རང་དགའ་སྤྲོ་སྐྱེ་ཆེད། ཁྱོད་ཀྱིས་རང་གི་སྐྱེས་སྐར་
སྐབས་སུ་རྒྱ་སེ་མེ་ཏོག་འགའ་ཉོས་ཏེ་བུམ་པའི་ནང་དུ་གཟུག་ན་ཅི་འདྲ་འདུག ཁྱོད་
ཀྱིས་ངས་བཤད་པ་ལྟར་སྒྲུབ་རོགས། སྙིང་ཉེ་ལགས། མི་གཞན་གྱིས་ལོ་རེར་ནམ་
རྒྱུན་རང་ཉིད་དགའ་བའི་ཚེ་འདས་ལ་མཆོད་འབུལ་བྱེད་པ་བཞིན། ཁྱོད་ཀྱིས་
ཀྱང་ངའི་དོན་དུ་དེ་ལྟར་གནང་རོགས། ད་ལྟ་ང་གནམ་བདག་ལ་དད་པ་མེད་
ཅིང༌། གཞན་གྱིས་ངའི་དོན་དུ་མཆོད་པ་ཡང་འབུལ་མི་དགོས། ང་ཁྱོད་ཁོ་ནར་
ཡིད་ཆེས་ཡོད། ཁྱོད་ཁོ་ནར་དགའ། མུ་མཐུད་དུ་ཁྱོད་ཀྱི་གམ་ནས་འཚོ་བ་རོལ་
བར་འདོད..ང་ལོ་གཅིག་ལ་ཉིན་གཅིག་ཁོ་ན་འདི་ལྟར་གསོན་ཐུབ..སྔར་མུས་
བཞིན་གྲག་མེད་འགུལ་མེད་ཀྱིས་ཉིན་གཅིག་ལ་གསོན་ཐུབ། སྙིང་ཉེ་ལགས། ངའི་
རེ་བ་དང་དུ་ལེན་པར་ཞུ... འདི་ནི་ངས་ཁྱོད་ལ་ཞུ་བའི་རེ་བ་ཉག་གཅིག་
ཡིན་……… ངས་ཁྱོད་ལ་སྐུ་དྲིན་ཞུ་……་ང་ཁྱོད་ལ་དགའ...གཏན་དུ་གྱེས་སོ།
ཁོས་འདར་སིག་སིག་གིས་ལག་གི་འཕྲིན་ཡིག་ཐང་ལ་བཞག དེར་མཐུད་ནས་
བསམ་བློ་ཡུན་རིང་བཏང་ནས་བསྡད། དྲན་པའི་ཟབ་ས་ནས་ཁྱིམ་མཚེས་ཚང་གི་
བུ་མོ་ཆུང་ཆུང་དེ་ཡིད་ལ་དྲན། བུ་མོ་ཆུང་ཆུང་དེ། ད་དུང་མཚན་མོའི་རོལ་རྩེད་
ཁང་གི་བུད་མེད་དེ་ཡིད་ལ་དྲན། འོན་ཀྱང་དྲན་པ་དེ་དག་ཚང་མ་ཧ་ཅང་རབ་རིབ་
མག་མོག་དང་གཏད་སོ་མེད་པས་གསལ་བོར་མི་སྣང༌། དེ་ནི་བཞུར་བཞིན་པའི་
གཙང་བོའི་ཞབས་ཀྱི་རྡོ་བ་ཞིག་དང་འདྲ་བར་འགྱུར་ལྡོག་ཆེ་བས། དེའི་ངོ་གདོང་
གསལ་བོ་ངོས་འཛིན་བྱེད་ཐབས་བྲལ། གྲིབ་སོ་མཚམས་མི་འཇོག་པར་འཕྱུར་ཡོང་
ཞིང༌། ཡང་གློ་བུར་དུ་ངེས་མེད་འཐོར་བར་གྱུར་བས། ཆ་ཚང་བའི་རིས་དབྱིབས་
ཤིག་འགྲུབ་ཐབས་མ་བྱུང༌། ཁོས་བརྩེ་དུང་ཁྲོད་ཀྱི་ཤུལ་རྗེས་ཕྲ་མོ་ཙམ་ཞིག་ཚོར་
ཏེ། སེམས་རྣལ་དུ་ཕབ་ནས་ཕྱིར་དྲན་ཅི་ལྟར་བྱས་རུང༌། གཏན་ནས་སུ་ཡིན་པ་
དྲན་མ་བྱུང༌། ཁོའི་སེམས་སུ་སྣང་བརྙན་དེ་དག་སྔོན་ཆད་རང་གི་རྨི་ལམ་ནང་རྨིས་
མྱོང་ཞིང་། རང་གི་སྟོང་འཇགས་ཀྱི་རྨི་ལམ་ཁྲོད་མཐོང་མྱོང་བ་ཚོར་ནའང་། དེ་ནི་
རྨི་ལམ་གྱི་ཡུལ་ཁམས་ཁོ་ནའོ། །
ཁོས་གློ་བུར་དུ་ཅོག་ཙེའི་སྟེང་གི་མེ་ཏོག་བུམ་པ་སྟེ། མཐིང་མདོག་གི་མེ་ཏོག་བུམ་པ་དེ་
མཐོང་བྱུང༌། མེ་ཏོག་བུམ་སྣོད་སྟོང་བ་ཡིན་ལ ལོ་འདི་དག་གི་རིང་ལ ཁོའི་སྐྱེས་སྐར་ལ་
ནམ་རྒྱུན་མེ་ཏོག་བསྐྱལ་ནས་ཡོང་མཁན་ཡོད་མོད། དེ་རིང་བུམ་སྣོད་ནང་དུ་ཐོག་དང་པོར་
མེ་ཏོག་བཙུགས་མི་འདུག ཁོའི་སེམས་སུ་ཡ་མཚན་ཆེན་པོ་སྐྱེས་ཤིང༌། མཐོང་མི་ཐུབ་པའི་
སྒོ་མོ་ཞིག་ཐོལ་གྱིས་ཕྱེ་བ་དང་འདྲ་བར། ཁང་བ་འདིའི་ནང་གློ་བུར་དུ་འཁྱག་སིབ་སིབ་ཀྱི་
རླུང་བུ་ཞིག་རྒྱུ་ཞིང་། རླུང་བུ་འདི་འཇིག་རྟེན་གཞན་ཞིག་ལས་སླེབས་པ་དང་འདྲ། ཁོས་
འཆི་བ་དང་ད་དུང་འཇིག་པ་མེད་པའི་བརྩེ་དུང་དེ་ཚོར། ཁོའི་སེམས་སུ་ཚོར་སྣང་སྣ་ཚོགས་
བསྣོལ་མར་འཐབ་པའི་མོད། རབ་རིབ་ཀྱི་བུད་མེད་དེ་ཡིད་ལ་ཤར་ཞིང༌། གཏད་སོ་མེད་
པའི་བུད་མེད་དེ་ཡིད་ལ་ཤར། མཐོང་ཐབས་མེད་པའི་བུད་མེད་དེ་ཡིད་ལ་དྲན། བུད་མེད་
དེ་སྤྲོ་བས་བརྟས་ཤིང་ལྷོད་བག་གིས་སྙེམས་པ་དེ་རྒྱང་རིང་ནས་མཆེད་ཡོང་བའི་རོལ་དབྱངས་
ཤིག་དང་ཀུན་ནས་མཚུངས།

བུད་མེད་ཅིག་གི་མི་ཚེ་གང་བོའི་ཁྲོད་ཀྱི་ཉིན་ཞག་གཅིག

འཁྲུག་ཆེན་མ་བྱུང་བའི་ལོ་བཅུའི་སྔོན་དེར། ང་རང་རེ་ཝེ་ཨེ་རེའི”མགྲོན་ཁང་
ཆུང་ངུ་ཞིག་ཏུ་བསྡད་ཡོད། ཉིན་དེར་ང་ཚོའི་ཟས་ཅོག་དེར་སྤྲོ་སྣང་གིས་ཁེངས་པའི་
བགྲོ་གླེང་ཞིག་བྱས་པར། བགྲོ་གླེང་དེ་ཤེས་མེད་ཚོར་མེད་ངང་ཛ་དྲག་གི་རྩོད་གླེང་
ཞིག་ཏུ་གྱུར་ཏེ། ཐ་ན་འགལ་བ་བྱུང་ནས་དགྲ་ཟླར་གྱུར་བ་དང་ཕན་ཚུན་བར་ལ་
གཏམ་ངན་ཚིག་རྩུབ་སྨྲ་བའི་ཚད་དུ་སླེབས། འཇིག་རྟེན་སྟེང་གི་སྐྱེ་བོ་མང་ཆེ་ཤོས་
ལ་རྟོག་འཆར་གྱི་ནུས་པ་མེད་པས། ཁོ་ཚོར་ཐད་ཀར་འབྲེལ་བ་མེད་པའི་དོན་དག་
ཅིག་ཡིན་ཚེ། སྙུང་བུས་ཁོ་ཚོའི་སྐྱི་པགས་ལ་ཚ་ཤར་རེར་གཙགས་པ་དང་མི་འདྲ་
བར། གཏན་ནས་སྣང་མེད་དུ་བསྐྱུར་ངེས། ཡིན་ནའང༌། གལ་ཏེ་ཁོ་ཚོའི་མིག་
ལམ་དུ་དོན་དག་ཕྲན་ཚེགས་ཤིག་བྱུང་བ་དང༌། ཐ་ན་དོན་ཆུང་གླེང་རིན་མེད་པ་
ཞིག་བྱུང་ནའང༌། ཐད་ཀར་ཁོ་ཚོའི་ཚོར་བར་གཡོ་འགུལ་ཐེབས་ཏེ། སེམས་པ་སྤྲོ་
བས་བརྟས་ནས་རྒྱུན་ལྡན་མིན་པ་ཞིག་ཏུ་འགྱུར། དུས་རྒྱུན་དུ་སེམས་ཁུར་གང་ཡང་
མི་བྱེད་ཅིང་། སྐབས་ཐོག་ཏུ་རྒྱུན་ཚུལ་དང་ལྡོག་པར། སེམས་པ་སྤྲོ་བས་ཁེངས་
ཤིང་ངར་ལངས་པ་དེ་དུས་དང་མི་འཚམ་པར་ཚད་ལས་བརྒལ་ཡོད།
ཐེངས་འདིར་ང་ཚོའི་ཅོག་ཙེའི་འགྲམ་གྱི་མི་དེ་དག་ཀྱང་དེ་ལས་མ་འདས། ཚང་
མ་ཕལ་ཆེར་འབྱོར་ལྡན་གྲལ་རིམ་ནས་ཐོན་ཞིང་། ནམ་རྒྱུན་ཞི་དུལ་འཆམ་མཐུན་
གྱིས “ལ་བཤད་ལུང་བཤད” ཨེན་ཙམ་རེ་བྱེད་ཅིང༌། ཕན་ཚུན་བར་སེམས་ལ་
མི་གནོད་ཅིང་མཚང་ལ་མི་ཕོག་པའི་ཀུ་རེ་རྩེ་བ་དང་། ཟ་མ་ཟོས་ཚར་རྗེས་མང་
ཆེ་ཤོས་དེ་མ་ཐག་རང་རང་སར་བུད་འགྲོ། འཇར་མན་གྱི་ཁྱོ་ཤུག་གཉིས་ཀ་སྒོའི་
ཕྱི་རོལ་དུ་སོང་ནས་མཛེས་ལྗོངས་ལ་ལྟ་ཞོར་བརྙན་དུ་འབེབས་པ་དང་། ཁོག་རྒྱ་
ཆེ་ཞིང་ལུས་པོ་རྒྱགས་པའི་ཏེན་མག་པ་གང་གིས་ཆོ་མེད་ཀྱི་ཉ་འཛིན་པའི་ལས་ལ་
བྲེལ། ཁྱད་དུ་འཕགས་པའི་དབྱིན་ཇིའི་སྐུ་ལྕམ་གང་ཉིད་ཕྱིར་ལོག་སྟེ་དཔེ་ཆ་ཀློག་
པ་དང་། ཨི་ཐ་ལིའི་ཁྱོ་ཤུག་དེ་གཉིས་མོན་ཐེ་ཁ་ལོར ཕེབས་ནས་ལག་ཡོང་བཟང་
པོ་ཞིག་ཨེ་རེག་པར་བལྟ། ང་རང་མེ་ཏོག་ལྡུམ་རའི་ནང་གི་རྒྱབ་བསྙེས་རྐུབ་སྟེགས་
སྟེང་ཙོག་ནས་ཡུད་ཙམ་བསྡད་པར་ཁོམ་དྲགས་པས་ཕྱིར་ལོག་སྟེ་ཅི་ཞིག་འབྲི་དགོས་
བསམ། ཡིན་ནའང་ཐེངས་འདིར། ཁོང་ཁྲོ་ཆེན་པོ་སློང་བའི་བགྲོ་གླེང་དེས་ང་ཚོ་
ཚང་མ་ཕྱོགས་གཅིག་ཏུ་དྲིལ། གལ་ཏེ་མི་ཞིག་ཧོབ་ཀྱིས་ཡར་ལངས་ཚེ། དེ་ནི་རྒྱུན་
ལྡན་ལྟར་ཞི་དུལ་གུས་ལུགས་ཀྱིས་ཡར་ལངས་ནས་འགྲོ་བ་མིན་པར། ཁྲོ་ཞིང་སྡང་
བའི་སེམས་བྱུང་ཕྱིའི་ལུས་ཀྱི་སྤྱོད་པར་མངོན་པ་ཡིན་པས། ངས་སྔོན་ནས་བཤད་པ་
ལྟར་ཁོང་ཁྲོའི་མེ་ལྕེ་དགུང་དུ་འཕྱུར་བའི་ཚད་ལ་སླེབས་པ་ཡིན།
ང་ཚོའི་ཅོག་ཙེ་འདིའི་མི་རྣམས་ཀྱི་སེམས་པ་དེ་ལྟར་གཡོ་ཞིང་སྐྱོམ་པའི་དོན་
དག་དེ་གླེང་ན་དངོས་ནས་ཁྱད་མཚར་བ་ཞིག་ཏུ་འགྱུར། ང་ཚོ་མི་བདུན་གྱིས་གླས་
པའི་མགྲོན་ཁང་ཆུང་ཆུང་དེ་ཕྱི་ཚུལ་ནས་བལྟས་ན་ཁྱིམ་ཪེཪ་སྒོ་རེ་ཡོད་པའི་སྤྲོ་ཁང་
ཞིག་དང་མཚུངས།—ངོ་མ། སྒེའུ་ཁུང་ནས་བྲག་རྡོ་བང་རིམ་དུ་ཆགས་པའི་མཚོ་
འགྲམ་ལ་རྒྱང་ལྟ་བྱས་ཚེ། མཛེས་ལྗོངས་ཧ་ཅང་ལྟ་ན་སྡུག———དོན་དངོས་སུ་དེ་
ནི་ཕོ་བྲང་གསོལ་ཁང་ཆེན་མོ་ཞིག་གི་གཞོགས་རུ་ཡིན་ཞིང༌། རིན་གོང་ཡང་ཅུང་
དམའ་ལ། དབུས་སུ་མེ་ཏོག་ལྡུམ་ར་དང་འབྲེལ་ཡོད་པས། ང་ཚོ་གཞོགས་ཁང་
གི་མགྲོན་པོ་དང་གསོལ་ཁང་ཆེན་མོའི་སྐུ་མགྲོན་རྣམས་ནམ་ཡང་འབྲེལ་མཚམས་
ཆད་མེད། ཁ་ཉིན། གསོལ་ཁང་ཆེན་མོའི་ནང་འཆལ་སྤྱོད་ཀྱི་གསར་འགྱུར་ཞིག་
བྱུང་སོང་། དེ་ཡང་ཧྥ་རན་སིའི་ན་གཞོན་ཞིག་མེ་འཁོར་ལ་བསྡད་དེ། ཉིན་གུང་
གི་ཆུ་ཚོད་བཅུ་གཉིས་པར་གནས་འདིར (ངས་རང་དབང་མེད་པར་འདི་ལྟར་དུས་
ཚོད་ཡང་དག་གིས་བཀོད་པའི་རྒྱུ་མཚན་ནི་བར་བཅུག་ནང་དོན་དེ་ད་དུང་ང་ཚོས་
བགྲོ་གླེང་ཚ་དྲག་བྱེད་པའི་བརྗོད་གཞི་ཡིན་པའི་ཆ་ནས། དུས་ཚོད་ཚང་མ་ཧ་ཅང་
གལ་འགངས་ཆེ་བ་ཡིན) འབྱོར་ཅིང་། མཚོ་འགྲམ་ལ་ཐག་ཉེ་བ་དང་རྒྱ་མཚོར་ཁ་
ཕྱོགས་པའི་ཁང་བ་དེ་གླས། དེས་མ་གཞི་ནས་མི་དེ་ཧ་ཅང་ཕྱུག་པོ་ཡིན་པ་མཚོན་
ཐུབ། ཡིན་ནའང༌། ཁོས་མི་རྣམས་ཀྱི་མིག་དབང་འཕྲོག་ཅིང་ཡིད་ཀྱི་དང་བ་འདྲེན་
ཐུབ་པ་ནི་ཕྱིར་མི་མངོན་པའི་སྐྱེས་འབྲས་ཁོ་ན་མ་ཡིན་པར། གཙོ་བོ་ཐུན་མོང་
མིན་ཞིང་མི་ལ་དགའ་སྣང་སྟེར་བའི་ཕོ་ཉམས་ཀྱི་མཛེས་པ་དེ་རེད། ཁོར་གཞོན་
ནུ་མ་ལྟ་བུའི་ཡིད་འོང་གི་བཞིན་རས་ཡོད་པ་མ་ཟད། ཡིད་དུ་འོང་བའི་མཆུ་སྒྲོས་
མཉེན་མོར་དར་སྐུད་ལྟ་བུའི་ཁ་སྤུ་སེར་པོ་སྐྱེས་པ་དང༌། དཀར་འཇམ་གྱི་དཔྲལ་
ངོར་མཉེན་ཞིང་སྣུམ་པའི་ཁམ་སྐྲ་འཇིལ་ལི་གཡེང་ཞིང་བསྐྱོད་ལ། མཉེས་གཤིན་གྱི་
མིག་མདངས་དྭངས་མོས་མི་ལ་བྱམས་ཀྱིས་སྐྱོང་བ་དང་འདྲ་བས། ལུས་ཡོངས་སུ་
གྲུང་ཤ་དོད་ཅིང་དང་བ་འདྲེན་པའི་ཉམས་སྣང་ཞིག་ཤར་ཞིང༌། ཟོལ་བཅོས་དང་
ཡིན་མདོག་གཏན་ནས་མི་མངོན། རྒྱང་ནས་བལྟས་པ་ཙམ་གྱིས་ཁོས་དར་རྒྱུག་ཆེ་
བའི་གྱོན་གོས་ཚོང་ཁང་ཆེན་མོའི་ཟོང་དཔེའི་ཤེལ་སྒྲོམ་ནང་གི་རྒྱ་སེའི་མདངས་ཀྱི་
ཞག་མིས་སྤུས་དག་པའི་འཁར་བར་འཁེན་ནས་ལུས་པོ་གསེག་སྟེ་སྒེག་ཉམས་དོད་
ཅིང་། ཕུགས་བསམ་གྱི་ཕོ་གཤིས་མཛེས་པ་མཚོན་པར་དྲན་པ་སློང༌། ཉེ་སར་
བཅར་ནས་བལྟས་ན། ཉམས་འགྱུར་ངོམ་པའི་སྣང་བ་སྤུ་ཙམ་ཡང་མེད། དེའི་
རྒྱུ་མཚན་ནི་ཁོའི་ལུས་སྟེང (དངོས་ནས་མཐོང་དཀོན་པ) གི་མཛེས་སྡུག་ཡིད་
འོང་དེ་ལྷན་སྐྱེས་སུ་རྫོགས་ཏེ། ལུས་དང་འབྲེལ་མེད་དུ་གནས་པ་ནི་ཕལ་ཆེར་སྐྱི་
ལྤགས་ནས་བརྡོལ་བ་དང་འདྲ། ཁོ་གཞན་གྱི་རྩིབ་ནས་འགྲོ་དུས་ཚང་མར་རིམ་
བཞིན་འཚམས་འདྲི་ཞུ་བ་དང༌། རྣམ་འགྱུར་ཁེངས་སྐྱུང་ཀུན་མཐུན་དང་བརྩེ་
བས་གཤིན་ལ། དུས་རྒྱུན་དུ་ཞི་དུལ་གྱི་བརྟུལ་ཞུགས་ལ་གནས་ཤིང༌། གོ་སྐབས་
འགྲིག་དུས་ལུས་ངག་ཏུ་མངོན་པར་བྱེད་པ་ལས། ཨུ་ཚུགས་ཀྱི་ཆ་ཏིལ་ཙམ་ཡང་
མེད་པས། གཞན་གྱིས་བལྟས་ན་ཉམས་དགའ་བ་ཞིག་འདུག གལ་ཏེ་ལྕམ་མོ་ཞིག་
ཞྭ་གོས་འཇོག་སར་ཕེབས་ཚེ། ཁོ་མྱུར་དུ་སོང་ནས་ཁོང་མོར་ལྭ་རིང་ལེན་རོགས་
བྱེད་པ་དང༌། བྱིས་པ་རེ་རེར་བརྩེ་བའི་མིག་མདངས་སྟོན་པའམ། ཡང་ན་ཀུ་རེ་
དགོད་གཏམ་བཤད་པས། ཀུན་མཐུན་མཉེས་གཤིན་དང་གདེང་ཚོད་ཀྱིས་ཁེངས་
ཡོད།——མདོར་དྲིལ་ནས་བཤད་ན། ཁོ་ནི་ཕལ་ཆེར་དཀོན་མཆོག་གི་གཅེས་ཕྲུག་
ཅིག་དང་འདྲ་ཞིང༌། ཁོ་ཚོའི་མཛེས་སྡུག་གི་བཞིན་རས་དང་ལང་ཚོའི་སྒེག་ཉམས་
ལ་བརྟེན་ནས་མི་ལ་སྤྲེལ་ལད་སྟོན་པ་དང༌། ཚོད་བགམ་ཅི་ཙམ་བྱས་ཀྱང་ནོར་
འཁྲུལ་མེད་པའི་ཚོར་བ་ལས་རང་རྟོན་བྱུང་ཞིང་། རང་རྟོན་གྱི་སེམས་པ་དེ་ཡང་
ཞི་དུལ་གྱི་གཤིས་ཉམས་སུ་བསྒྱུར། གསོལ་ཁང་ནང་གི་ལོ་ན་ཅུང་བགྲེས་པ་དང་
ལུས་སྟོབས་གཉོམ་ཞིང་ན་རྒྱུ་མང་བའི་འགྲུལ་པ་མང་ཆེ་ཤོས་ལ་མཚོན་ན། ཁོ་ཡོད་
པ་ནི་ཕན་ཡོན་དཔག་མེད་ཀྱི་དགེ་བའི་རྩ་བ་ཞིག་ཅི་ལ་མིན། ལང་ཚོས་དེ་ལྟར་
མཛེས་སྡུག་ཞི་དུལ་གྱི་གཤིས་ཉམས་ཁོ་ལ་བསྩལ་ཅིང་། ཁོས་ལང་ཚོའི་རྣམ་པར་
རྒྱལ་བའི་འདེགས་འཇོག་བསྒྱུར་བ་དང་། གྲུང་དོད་བདེ་འཁྱུག་དང་ཚེ་སྲོག་གི་
གསོན་ཤུགས་བསྣམས་ནས། འགོག་ཏུ་མེད་པར་མི་མང་གི་སེམས་པའི་གཤིན་སར་
བསྐྱོད་པས། ཚང་མའི་དགའ་མགུ་ཐོབ། ཁོ་སླེབས་ནས་ཆུ་ཚོད་གཉིས་ལྷག་ལས་
འགོར་མེད་རུང་། ལི་འོན་ནས་ཕེབས་པའི་ལུས་པོ་རྒྱགས་ཤིང་གསུས་ཁོག་ཆེ་བའི་
བཟོ་གྲྭའི་བདག་པོ་གང་གི་བུ་མོ་གཉིས་ཀ་སྟེ ལོ་བཅུ་གཉིས་ལོན་པའི་ཨན་ནེ་ཐི་
དང་ལོ་བཅུ་གསུམ་སོན་པའི་བྷི་ལང་ཞི་གཉིས་དང —མཉམ་དུ་དྲ་གྲུག་རྩེས ཁོ་
མོ་གཉིས་ཀྱི་ཨ་མ་སྟེ་འཇོ་སྒེག་ཞི་འཇམ་དང་ཡིད་འོང་ཚུལ་ལྡན་གྱི་ལྕམ་མོ་ཨཱང་
རེན་ཨེ་ཐཱ་ཞི་ལྷོད་ཀྱིས་འཛུམ་བག་གྲོལ་ཞིང༌། ཁོང་མོའི་བུ་མོ་གཉིས་ནི་གཤོག་རྩལ་
རྒྱས་མེད་པའི་བྱེའུ་ཆུང་ཞིག་དང་འདྲ་ཞིང་རང་བཞིན་གྱིས་སྒེག་ཉམས་སྟོན་པ་ལ་
ལྟ་བཞིན་ཆ་རྒྱུས་མེད་པའི་ན་གཞོན་དེ་དང་བརྩེ་བའི་གཏམ་གླེང་བྱེད། ས་སྲོས་
སུ། ཁོས་ང་ཚོའི་མིག་མངས་རྩེད་སའི་ཅོག་ཙེའི་འགྲམ་ནས་ཆུ་ཚོད་གཅིག་ལྷག་ལ་
བལྟས་ཤིང་། ཕྱོགས་གཅིག་ནས་མིག་མངས་ལ་ལྟ་བ་དང་། ཕྱོགས་གཅིག་ནས་
བག་ཕེབས་ཀྱིས་ངོ་མཚར་བའི་གསར་འགྱུར་དགོད་བྲོ་པོ་བཤད་ཅིང༌། དེའི་རྗེས་སུ་
ལྕམ་མོ་ཨཱང་རེན་ཨེ་ཐཱ་དང་འགྲོགས་ནས་གཡབ་སྟེང་དུ་ཕར་འགྲོ་ཚུར་འོང་བྱས་ནས་
ཡུན་རིང་འགོར། ཡིན་ནའང་ཁོང་མོའི་ཁྱོ་གས་རྒྱུན་ལྡན་དང་འདྲ་བར་ཚོང་ལས་
ཐད་ཀྱི་གྲོགས་པོ་དང་ལྷན་དུ་དྷོ་མེ་ནོཟེར་བའི་ཏག་སེ་རྩེ་བཞིན་འདུག མཚན་
མོར། ཁོས་གསོལ་ཁང་གི་དྲུང་ཡིག་མ་དང་མཉམ་དུ་གཞུང་སྒྲུབ་ཁང་གི་གྲིབ་ངོགས་
སུ་གླེང་མོལ་བྱེད་བཞིན་ཡོད་ཅིང་། མཛའ་ཞིང་བརྩེ་བའི་རྣམ་པས་མི་ལ་དོགས་
པ་སློང༌། དེའི་ཕྱི་ཉིན་ཞོགས་པར། ངའི་ཏེན་མག་གི་གྲོགས་པོ་དང་འགྲོགས་ནས་
ཕྱི་རོལ་དུ་ཉ་འཛིན་པར་ཕྱིན། ལྕགས་ཀྱུས་ཉ་འཛིན་པའི་ཤེས་བྱ་ཕུན་སུམ་ཚོགས་
པས་མི་རྣམས་ཧང་སངས་པར་བྱེད་ལ། དེའི་རྗེས་སུ་ལི་འོན་གྱི་བཟོ་གྲྭའི་བདག་
པོ་དང་ཡུན་རིང་བོར་ཆབ་སྲིད་ཕྱོགས་ཀྱི་གླེང་མོལ་བྱས་པས། གླེང་མོལ་གྱི་དོ་ཟླ་
ཆེས་ལེགས་པོ་ཞིག་ཡིན་པ་ར་སྤྲོད་བྱས། དེའི་རྒྱུ་མཚན་ནི་སྐུ་ཞབས་རྒྱགས་པོ་དེའི་
གསལ་ལྷང་ལྷང་གི་དགོད་སྒྲ་ཡིས་ཕྱི་རོལ་ནས་མཆེད་པའི་ཆལ་ཆིལ་གྱི་རླབས་སྒྲ་
ཡང་མནན་པ་མཚམས་རེར་ཐོས་ཐུབ། གུང་ཟས་ཟོས་རྗེས།——ངས་འདི་ལྟར་དུས་
ཚོད་ཀྱི་གོ་རིམ་ལྟར་རིམ་བཞིན་དུམ་ཚན་རེ་རེ་ཐོ་རུ་བཀོད་པར། བྱ་བར་རྒྱུས་ལོན་
བྱེད་པའི་དོན་དངོས་ཀྱི་གནས་ཚུལ་ཐད་ལ། ཧ་ཅང་དགོས་མཁོ་ཆེ—ཁོ་ཡང་
བསྐྱར་ཁེར་རྐྱང་དུ་ལྕམ་མོ་ཨཱང་རེན་ཨེ་ཐཱ་དང་མཉམ་དུ་མེ་ཏོག་ལྡུམ་རའི་ནང་ཁོ་ཧྥེ་
ནག་པོ་འཐུང་བཞིན་ཆུ་ཚོད་གཅིག་ལྷག་ལ་ཙོག་ནས་བསྡད། དེར་མཐུད་ནས་ཡང་
ཁོང་མོའི་བུ་མོ་གཉིས་དང་མཉམ་དུ་དྲ་གྲུག་ཐེངས་ཤིག་བརྩེས་པ་དང་། ད་དུང་
འཇར་མན་གྱི་ཁྱོ་ཤུག་ཟུང་དང་མཉམ་དུ་ཚོམས་ཆེན་དུ་ཁ་བརྡ་གློད་ནས་ཡུད་ཙམ་
ལ་བསྡད། ཆུ་ཚོད་དྲུག་པའི་སྟེང༌། ང་ཕྱི་རུ་འཕྲིན་ཡིག་བསྐུར་དུ་སོང་བར། མེ་
འཁོར་འབབ་ཚུགས་སུ་ཁོ་དང་ཕྲད། ཁོས་བྲེལ་བྲེལ་འཚབ་འཚུབ་ཀྱིས་ང་སར་
ཡོང་ནས་དགོངས་དག་མ་ཞུས་ན་མི་ཆོག་པའི་ཚུལ་དུ་ང་ལ་གཞན་གྱིས་གློ་བུར་ཁོ་
རང་ཕྱིར་ཤོག་ཅེས་བོས་བྱུང་བས། ཉིན་གཉིས་ཀྱི་རྗེས་ནས་ཁོ་ཕྱིར་སླེབས་ངེས་
ཞེས་བཤད་བྱུང་། མཚན་མོར། གསོལ་ཁང་དུ་ཁོ་རང་དངོས་ནས་མཐོང་མ་བྱུང་
མོད། ཡིན་ནའང་ཁོའི་གྲིབ་གཟུགས་མི་མཐོང་བ་ཙམ་ལགས། རྒྱུ་མཚན་ནི་ཟས་
ཅོག་ཡོད་ཚད་ཀྱི་མི་ཚང་མས་མགྲིན་གཅིག་དབྱངས་གཅིག་གིས་ཁོ་གླེང་བཞིན་ཡོད་
ཅིང༌། ཁོའི་དགའ་སྤྲོ་སྣང་སྐྱིད་ཀྱི་འཚོ་བའི་རྣམ་འགྱུར་ལ་མགྲིན་གཅིག་ཏུ་བསྟོད་
བསྔགས་བྱེད་བཞིན་མཆིས།
མཚན་མོར་ཕལ་ཆེར་ཆུ་ཚོད་བཅུ་གཅིག་ཡས་མས་སུ། ང་རང་ཁང་བའི་ནང་
དུ་བསྡད་དེ་དེབ་ཅིག་ཀློག་ཚར་དགོས་སྙམ་ཡང༌། གློ་བུར་དུ་ཡངས་པོར་ཕྱེས་
པའི་སྒེའུ་ཁུང་བརྒྱུད་དེ། མེ་ཏོག་ལྡུམ་རའི་ནང་མིས་སྐད་ཅོར་རྒྱག་པ་དང་འུར་སྒྲ་
མཚམས་མི་ཆད་ཅིང་། ཕར་ཕྱོགས་ཀྱི་གསོལ་མགྲོན་ཁང་དུ་འུར་ཟིང་སློང་བཞིན་
ཡོད་པ་གསལ་བོར་ཐོས། ང་རང་དེར་མཚར་སྣང་སྐྱེས་ཟེར་བ་ལས་བློ་མ་བདེ་བ་
ཡིན་ཟེར་ན་འགྲིག་སྟེ། འཕྲལ་དུ་གོམ་སྟབས་མྱུར་མོས་ཁང་རྩེག་གཉིས་བར་གྱི་གོམ་
པ་ལྔ་བཅུ་ལྷག་བརྒྱུད་ནས་གསོལ་མགྲོན་ཁང་དུ་འབྱོར་དུས། དེར་ཡོད་ཀྱི་སྐུ་མགྲོན་
དང་ལས་བཟོ་བ་ཡོངས་ཀྱི་སེམས་ཁམས་འཁྲུག་ཅིང་ཟིང་ཟིང་དུ་གྱུར་བ་མཐོང་། སྔ་
སོར་ལྕམ་མོ་ཨཱང་རེན་ཨེ་ཐཱ་ཡིས་མཚན་མོ་རེ་རེར་ཁོང་མོའི་ཁྱོ་གའི་གོམས་སྲོལ་ལྟར་
ན་མུའུ་ཨེར་ནས་ཕེབས་པའི་གྲོགས་པོ་དང་དྷོ་མེ་ནོ་ཏག་སེ་རྩེ་དུས། ནམ་རྒྱུན་མཚོ་
འགྲམ་གྱི་གཡབ་སྟེང་དུ་འཆམ་འཆམ་ལ་འགྲོ་མོད། ཡིན་ནའང་སྐབས་འདིར་ཁོང་
མོ་ད་དུང་ཕྱིར་མ་ཕེབས་པས།ས། ཚང་མས་ཁོང་མོ་རྐྱེན་ངན་དང་འཕྲད་པ་ཡིན་ནམ་
སྙམ་ནས་སེམས་ཁུར་བྱེད་ཀྱིན་འདུག ནམ་རྒྱུན་བློ་བདེ་བག་ཕེབས་དང་རྐང་འཁོབ་
ལག་འཁོབ་ཀྱི་ཁྱོ་ག་དུས་འདིར་གླང་སྨྱོན་ཞིག་དང་འདྲ་བར་ཡང་ཡང་མཚོ་འགྲམ་
དུ་བརྒྱུགས་ཏེ། མཚན་མོའི་མཁའ་དབྱིངས་སུ “ཨཱང་རེན་ཨེ་ཐཱ། ཨཱང་རེན་ཨེ་
ཐཱ” ཞེས་འུར་འབོད་བྱས་ཤིང་། སེམས་ཁམས་འཁྲུག་པས་སྐད་གདངས་ཀྱང་འགྱུར་
ཡོད་པ་དང༌། ཐོས་མ་ཐག་སྲོག་རྩར་ཐུག་པའི་མགོན་མེད་སྐྱབས་མེད་ཀྱི་གཅན་
གཟན་ཞིག་གིས་འཇིགས་ཤིང་ཞེད་པའི་ངར་སྐད་སྒྲོག་པ་དང་མཚུངས། ཞབས་ཕྱི་
པ་དང་གཡོག་པོ་ཚོའི་སེམས་འཚབ་སྟེ། སྐས་ཐེམ་དུ་ཡར་རྒྱུག་མར་རྒྱུག་བྱེད་པ་
དང་། སྐུ་མགྲོན་ཚང་མ་ཡང་གཉིད་ལས་དཀྲོགས་ཤིང་། ཉེན་རྟོག་ཁང་ལའང་
ཁ་པར་བཏང་། འུར་ཟིང་གི་ཁྲོད་དུ། ཁྱོ་ག་རྒྱགས་པ་དེས་སྟོད་སྦྱར་གོན་ནས་
འཁྱར་འཁྱོར་ངང་ཡར་རྒྱུག་མར་རྒྱུག་བྱེད་པ་དང༌། ངུ་ངག་འདྲེས་མས་མཚན་མོའི་
མཁའ་དབྱིངས་སུ་སྐད་གསེང་མཐོན་པོས “ཨཱང་རེན་ཨེ་ཐཱ། ཨཱང་རེན་ཨེ་ཐཱ” ཞེས་
བོས། སྐབས་དེར། ཁང་ཐོག་གི་བྱིས་པ་གཉིས་ཀ་ཡང་གཉིད་ལས་དཀྲོགས་
ཤིང༌། ཁོང་མོ་གཉིས་ཀྱིས་མལ་ལྭ་གྱོན་ཏེ་སྒེའུ་ཁུང་ནས་ཨ་མ་ཞེས་བོས་པར། ཨ་
ཕ་ཡང་བསྐྱར་ཁང་ཐོག་ཏུ་བརྒྱུགས་ཏེ་ཁོ་མོ་གཉིས་ཀར་སེམས་གསོ་བྱས།
དེར་མཐུད་ནས་བྱུང་བའི་དོན་དག་ནི་ཧ་ལས་ཤིང་ཧང་སངས་དགོས་པ་ཞིག་
སྟེ། དངོས་གནས་ཡང་བསྐྱར་བརྗོད་པར་དཀའ། དེའི་རྒྱུ་མཚན་ནི་མྱ་ངན་ཐེབས་
ཚད་ལྕི་ན། སེམས་པ་གློ་བུར་དུ་འཚབ་ཅིང་མི་བདེ་བས། ནམ་རྒྱུན་རྣམ་འགྱུར་
ལས་མངོན་གསལ་གྱིས་སྐྱོ་ཉམས་ཀྱིས་ཁེངས་པ་དང༌། རི་མོའམ་ཡང་ན་སྐད་ཆ་
གང་ཡིན་རུང་ཚང་མར་གནམ་ལྕགས་ཐོག་འདྲ་བའི་དྲག་ཤུགས་ཡང་བསྐྱར་མངོན་
པར་དཀའ། གློ་བུར་ཚོ་ཞིང་རྒྱགས་པའི་ཁྱོ་ག་དེ་ཁང་རྩེག་གི་རྡོ་སྐས་བརྒྱུད་དེ་ཐྲིག་
སྒྲར་འགྲོགས་བཞིན་ཁང་འགབ་ཏུ་ཕེབས་ཤིང༌། ངོ་མདོག་འགྱུར་ཞིང་ངལ་བ་
དུབ་ཀྱང་བཞིན་ལ་ཁྲོ་ཉམས་མངོན་འདུག ཁོས་ལག་ཏུ་འཕྲིན་ཡིག་ཅིག་བཟུང་
སྟེ། “ཁྱེད་ཀྱིས་ཚང་མ་ཕྱིར་འབོད་རོགས” ཞེས་གསོལ་མགྲོན་ཁང་གི་ལས་སྣར་དེ་
ལྟར་བསྒོས་པར། སྐད་གདངས་ཕལ་ཆེར་གསལ་བོར་ཐོས་མི་ཐུབ་པ་དང༌། “ཁྱེད་
ཀྱིས་མི་ཚང་མ་ཕྱིར་འབོད་རོགས། ད་འཚོལ་མི་དགོས། ངའི་ལྕམ་མོས་ང་རང་
བསྐྱུར་ཟིན” ཟེར།
ཚེ་སྲོག་ལ་མྱ་ངན་ཐེབས་པའི་མི་འདིར། ལྷན་སྐྱེས་སུ་འཕགས་མི་ལྟ་བུའི་
ཚོད་འཛིན་གྱི་ནུས་པ་ལྡན་ཞིང་། མཐའ་འཁོར་གྱི་མི་དེ་འདྲའི་མང་པོར་ཁ་གཏོད་
དུས། སྔར་བཞིན་རང་ཉིད་ལ་ཚོད་འཛིན་བྱས། ཚང་མ་མཚར་སྣང་གིས་འཚང་
ཡོང་ནས་ཁོར་ལྟ་དུས། གློ་བུར་དུ་ཚང་མ་ཧ་ལས་སུ་བཅུག་ལ། རེ་རེ་བཞིན་
ངོ་གནོང་སྟེ་ཁ་ངོ་ཕར་འཁོར་བ་དང༌། མགོ་རྨོངས་ནས་ཅི་བྱ་གཏོལ་བྲལ་དུ་
གྱུར། ཁོས་ལུས་སྟེང་དུ་ལྷག་ཡོད་པའི་སྟོབས་ཤུགས་རྟ་རྔ་ཙམ་པོར་བརྟེན་ནས་གོམ་
པ་འཁྱར་འཁྱོར་གྱིས་སུ་ལའང་མི་བལྟ་བར་ང་ཚོའི་རྩིབ་ནས་ཕར་སོང་ཞིང་། དཔེ་
ཀློག་ཁང་དུ་ཕེབས་ཏེ་གློག་སྒྲོན་གཟིམས་རྗེས། ཁོའི་རྒྱགས་ཤིང་ལྕི་བའི་ལུས་པོ་རྐུབ་
སྟེགས་གོར་མོའི་སྟེང་འགྱེལ་བའི་ལྟིག་སྒྲ་གྲགས་པ་ཐོས། དེར་མཐུད་ཨག་སྐད་དང་
གཅན་གཟན་གྱི་ངར་སྐད་ལྟ་བུའི་ངུ་སྐད་ཅིག་རྣ་ལམ་དུ་ལྷུང་ཞིང་། གཏན་ནས་
ངུས་མ་མྱོང་བའི་སྐྱེས་པ་ནི་ད་གཟོད་འདི་ལྟར་སྐད་ཆེན་པོས་བཤུམ་པ་ཡིན། ཁོག་
སྡུག་ཟབ་མོ་འདི་འདྲ་སྐྱེས་པར་ང་ཚོ་མི་རེ་རེ་དང༌། ཆེས་དམའ་རིམ་གྱི་གཡོག་པོ་
ཡང་ཐེ་བའི་མི་སུ་ཡིན་རུང་ཚང་མར་མི་སེམས་སྦྲིད་དུ་འཇུག་པའི་སྟོབས་ཤུགས་
ཡོད། གཡོག་པོ་དང་མཚར་སྣང་གིས་འཇབ་ཡོང་བའི་མགྲོན་པོ་སུ་ཡིན་རུང་གདོང་
ལ་འཛུམ་ཙམ་ལངས་པའམ་ཡང་ན་ཡིད་ཕངས་པའི་སྐད་ཆ་གཅིག་ཀྱང་བཤད་མི་
ནུས། ཚང་མ་ཁུ་སིམ་མེར་གྲགས་འགུལ་མེད་ཅིང་། བརྩེ་དུང་ཡོད་ཚད་རྡུལ་དུ་
བརླགས་པར་ཁོང་ཁྲོ་གནོན་པར་དཀའ་བའི་སྦྱོར་བ་འདིར་ཁ་གཏད་དེ། ང་ཚོར་
ཡང་ཧ་ལམ་ངོ་གནོང་སྟེ་མགོ་བོ་འདེགས་མི་ཐུབ་པའི་ཚོར་བ་སྐྱེས་པས། གཅིག་
རྗེས་གཉིས་མཐུད་ཀྱིས་རང་རང་གི་གནས་མལ་དུ་ལོག ཆམ་ལ་ཕབ་པའི་སྐྱེས་པ་དེ་
ཁོ་ནས་མུན་ནག་གི་ཁང་བ་དེ་རུ་ཁོང་འདར་དང་ངུ་བཤུམ་བྱེད་ཅིང་། གྲོགས་མེད་
ཁེར་ཧྲེང་དང་ཆགས་ས་རྟེན་ཡུལ་མེད་པར་གྱུར། ཁང་རྩེག་ཡོངས་ཀྱི་གློག་འོད་དལ་
གྱིས་གཟིམས་ཤིང༌། མི་རྣམས་ཀྱིས་ཁ་རོག་གེར་སྐད་ཆ་ཤབ་ཤུབ་ཏུ་བརྗོད་ཀྱིན་
འདུག
གནམ་ངོ་དྭངས་ཤིང་ཐང་བའི་ཉིན་འདིར། གནམ་ལྕགས་ཐོག་གིས་བརྒྱབ་
པ་ལྟ་བུའི་དོན་རྐྱེན་འདི་འདྲ་ང་ཚོའི་མིག་ལམ་དུ་བྱུང་ན། ཐད་ཀར་ང་ཚོའི་ཚོར་
བར་གཡོ་སྐྱོམ་ཐེབས་པ་སྨོས་མི་དགོས། དེས་ཏག་ཏག་དུས་རྒྱུན་ལེ་ལོ་དང་སོས་
དལ་བག་ཕེབས་ལ་གཡེང་ཞིང་ཉི་མ་འཁྱོལ་ཐབས་ལ་གོམས་པའི་མི་དེ་ཚོར་ན་
ཟུག་སློང་བར་འཚམ་ནའང༌། དེའི་རྗེས་སུ་ང་ཚོའི་ཟས་ཅོག་སྟེང་གློ་བུར་དུ་ཀླན་
ཀ་བྱུང་བ་དང་ཕལ་ཆེར་ཁུ་ཚུར་འཕྱར་ནས་རྒྱག་རེས་བྱེད་པའི་ཛ་དྲག་གི་རྩོད་
གླེང་བྱུང་ཞིང་། འབྱུང་རྐྱེན་ནི་མི་ལ་སྐྱི་གཡའ་བར་བྱེད་པའི་དོན་རྐྱེན་དེ་ཡིན་
ནའང༌། དོན་དུ་རྩ་བའི་གནད་དོན་ལ་འབྲེལ་བའི་རྩོད་གླེང་ཞིག་ཡིན་ཏེ། མེ་
དང་ཆུ་ལྟར་མཐུན་ཐབས་མེད་པའི་མི་ཚེའི་ལྟ་ཚུལ་གྱི་ཛ་དྲག་གི་འགལ་རྐྱེན་ཞིག་
རེད།—ནང་སེམས་རྩ་བ་ནས་སིལ་བུར་གས་པའི་ཁྱོ་ག་དེའི་གདོང་ཡོངས་སུ་
ཁོང་ཁྲོའི་མེ་ལྕེ་མཆེད་ཅིང༌།། འུ་ཐུག་ཐབས་ཟད་དུ་གྱུར་ཏེ། ཁོས་མཚམས་རེར་
ངར་ཤུགས་ལ་བརྟེན་ནས། འཕྲིན་ཡིག་དེ་ལག་པས་རིལ་བུར་དྲིལ་ཏེ་ཐང་གི་པང་
གཅལ་དུ་གཡུགས། ཞལ་ཏ་མ་ཞིག་གིས་འཕྲིན་ཡིག་དེར་བལྟས་རྗེས། སྦ་གསང་ཅི་
ཡང་མེད་པར་གནས་ཚུལ་ཕྱིར་བསྒྲགས་པས དེ་མ་ཐག་ཏུ་ཚང་མས་ཤེས་པར་
གྱུར། ལྕམ་མོ་ཨཱང་རེན་ཨེ་ཐཱ་ཁོ་མོ་གཅིག་པུ་ཕྱི་རུ་སོང་བ་མིན་པར། དུས་ཆད་
ལྟར་ལོ་ན་གཞོན་པའི་ཧྥ་རན་སིའི་ན་གཞོན་དེའི་རྗེས་སུ་འབྲངས་ནས་སོང་བ་རེད།
(དེར་བརྟེན་མི་མང་ཤོས་ཧྥ་རན་སིའི་མི་དེར་དགའ་བའི་སྤྲོ་སྣང་གློ་བུར་དུ་ནམ་
མཁའི་འཇའ་ལྟར་ཡལ།) དོན་དུ་ཕར་བལྟས་པ་ཙམ་གྱིས། གནས་ཚུལ་ཡོད་ཚད་
ཤེས་ཐུབ་སྟེ། ལོ་ཆུང་སྤྱང་གྲུང་འཛོམས་པའི་སྐུ་ལྕམ་བྷོ་ཝ་ཝིས ཀྱིས་སྐྱེས་གཟུགས་
ཡག་ཅིང་གྲུང་ཤ་དོད་པའི་ཡིད་འོང་ན་གཞོན་ཞིག་བཙལ་ཏེ་གསུས་ཁོག་ལུག་ཅིང་
གྲོང་གསེབ་པའི་གཤིས་ཉམས་ཀྱིས་ཕྱུག་པའི་རང་གི་ཁྱོ་གའི་ཚབ་བྱས་པ་རེད། ཡིན་
ནའང་ཁང་བའི་ནང་གི་མི་ཡོད་ཚད་ཁོང་ཁྲོ་དེ་འདྲ་ལངས་དོན་ནི། བཟོ་གྲྭ་དེའི་
བདག་པོ་དང༌། ད་དུང་ཁོའི་བུ་མོ་གཉིས་ཀ ཐ་ན་ལྕམ་མོ་ཨཱང་རེན་ཨེ་ཐཱ་རང་
ཉིད་གཏོགས་པའི་མི་སུ་ཡིན་རུང༌། འདིའི་ཡར་སྔོན་དུ་བརྩེ་དུང་གི་སྐྱེས་བུ་དམ་
པ་དེ་མཐོང་མ་མྱོང་། ཐེངས་དེར་གཡབ་སྟེང་དུ་ཆུ་ཚོད་གཉིས་ལྷག་རིང་གི་མཚན་
མོ་དེའི་ཁ་བརྡ་དང་མེ་ཏོག་ལྡུམ་རའི་ནང་དུ་ཆུ་ཚོད་གཅིག་ལྷག་ལ་མཉམ་དུ་ཁོ་
ཧྥེ་འཐུང་བ་དེས། ཕལ་ཆེར་མོ་ལོ་སོ་གསུམ་ལ་སླེབས་ཤིང་བསམ་སྦྱོར་ལྷད་མེད་
ཀྱི་བུད་མེད་ཅིག་གི་ཡིད་ཀྱི་བརྟན་པ་ཕྲོགས་པ་ཤེས་ཐུབ་པས། ཉིན་ཞག་གཅིག་
གི་བར་ནས་ཁོང་མོས་ཁྱོ་ག་དང་བུ་མོ་གཉིས་ཀ་བསྐྱུར་ཏེ་ཉེན་ཁར་མ་འཛེམ་པར་
ངོ་མི་ཤེས་པའི་ན་གཞོན་ཕོ་ཡག་དེའི་རྗེས་སུ་འབྲངས། ང་ཚོའི་ཟས་ཅོག་འགྲམ་
གྱི་མི་འདི་ཚོས་སུས་ཀྱང་བལྟས་མ་ཐག་ཏུ་ཤེས་ཐུབ་པའི་དོན་དངོས་དེར་དགའ་
རོགས་ཆ་འདིས་གཡོ་སྒྱུའི་རྨོངས་ཐབས་དང་དྲན་འཕྲུལ་གྱི་འཐོམ་ཐབས་ཡིན་པ་
དང༌། སྐུ་ལྕམ་ཨཱང་རེན་ཨེ་ཐཱ་ན་གཞོན་སྐྱེས་པ་འདི་དང་ལྐོག་ཏུ་སྔ་མོ་ནས་འབྲེལ་
བ་ཡོད་པ་སྨོས་མ་དགོས་པས། རྣམ་ཤེས་འགུགས་པའི་འཇོན་མི་འདིས་འབྲེལ་བ་
བྱུང་བའི་མཐའ་མཇུག་གི་བྱུང་རིམ་ཞིབ་མོ་ཞིག་གཏན་ཁེལ་བྱེད་པ་ཁོ་ན་ཙམ་ལས་
མ་འདས། དེར་བརྟེན——ཁོ་ཚོས་འདི་ལྟར—ཚུལ་ལྡན་གྱི་བུད་མེད་ཅིག་ལ་
རིགས་པས་དེད་ཅིང༌། མི་དེ་དང་ངོ་ཤེས་ནས་ཏག་ཏག་ཆུ་ཚོད་གཉིས་ལས་མ་
འགོར་ལ། མི་དེས་ཤུ་སྒྲ་གཅིག་གིས་ཁོང་མོས་ཁྱིམ་ཚང་བསྐྱུར་ནས་བརྩེ་དུང་གི་
རྗེས་སུ་འབྲངས་པ་འདི་ནི་གཏན་ནས་མི་སྲིད་པའི་དོན་དག་ཅིག་ཏུ་ངོས་བཟུང་
འདུག དེ་བས་ངས་མི་མཐུན་པའི་ལྟ་ཚུལ་གླེང་ན་དེ་ལས་ལྡོག་སྟེ་སྤྲོ་སྣང་ཡོད་
པར་སྙམ་ནས་གང་ནུས་ཀྱིས་དག་འབུད་བྱས་པ་དང༌། བུད་མེད་ཅིག་གིས་ལོ་མང་
པོར་སྙིང་བོ་མེད་པའི་གཉེན་སྒྲིག་རྗེས་ཀྱི་འཚོ་བར་སེམས་གཏིང་ནས་རེ་ཐག་ཆད་
ན། སེམས་སུ་སྔ་མོ་ནས་གྲ་སྒྲིག་བྱས་ཡོད་ཅིང༌། རྒོལ་ཤུགས་དྲག་པོ་དང་འཕྲད་ན་
རང་ལུས་གཞན་ལ་འབུལ་བ་དེ་གཏན་ནས་མི་སྲིད་པ་ཞིག་མིན་ལ། ཐ་ན་ཧ་ཅང་
ཡིད་རྟོན་རུང་བ་ཞིག་རེད་ཅེས་བཤད།
ངའི་བསམ་ཡུལ་ལས་འདས་པའི་ངོ་རྒོལ་གྱི་བསམ་འཆར་ལ། དེ་མ་ཐག་ཏུ་
ཚང་མའི་རྩོད་གཞི་ཕལ་བར་གྱུར་ཞིང༌། ལྷག་པར་དུ་ཁྱོ་ཤུག་ཟུང་གི་ལྟ་ཚུལ་གྱིས་
རྩོད་གཞི་སྔར་ལས་ཛ་དྲག་ཏུ་བསྒྱུར། འཇར་མན་གྱི་ཁྱོ་ཤུག་ཟུང་དང་ད་དུང་ཨི་
ཐ་ལིའི་ཁྱོ་ཤུག་ཟུང་གང་ཡིན་རུང་ཚང་མས Coup de foudre ནི་གླེན་བཤད་དུ་ལྟ་བ་
དང་། སྒྲུང་རྩོམ་ཆོ་མེད་ཁྲོད་ཀྱི་མི་དྲན་དགུ་དྲན་ལྟ་བུ་རེད་ཟེར་ཞིང་། ཁོང་མོ་
ཚོས་དེར་མཐོང་ཆུང་དང་དམའ་འབེབས་བྱེད་པའི་རྣམ་འགྱུར་སྟོན།
རྩོད་གླེང་འདི་ཁུ་ཐང་འཐུང་དུས་མགོ་བརྩམས་ཤིང་སྤྲི་གོར་པུའུ་ཏེན་ཟ་དུས་
མཇུག་རྫོགས་ལ། དེའི་དྲག་ཆར་རླུང་འཚུབ་ལྟ་བུའི་གོ་རིམ་དེ། ད་ལྟ་ཕྲ་ཞིང་
ཞིབ་པའི་སྒོ་ནས་བསྐྱར་བཤད་བྱེད་པའི་དགོས་གལ་མེད་པ་དང༌། “མགྲོན་ཁང་
ཟས་ཅོག” སྟེང་གི་རྒྱུན་དུ་ཕེབས་པའི་མགྲོན་པོ་དེ་དག་རྒྱ་ཆེ་གཏིང་ཟབ་ཀྱི་གཏམ་
བརྗོད་སྤེལ་བར་གོམས་ནའང་། སྤྱིར་བཏང་གི་མིས་གློ་བུར་དུ་གསོལ་སྟོན་ཐོག་
རྩོད་གླེང་བྱུང་ན་ཁོང་ཁྲོ་ལངས་སྲིད། སོ་སོའི་སྒྲུབ་བྱེད་ནི་དུས་རྒྱུན་གྱི་གཏམ་
རྙིང་ཡིན་ལ། མང་ཆེ་བ་བྲེལ་ཟིང་ཁྲོད་གང་འདོད་དུ་བཤད་པའི་ཚིག་ཉོག་འཆལ་
གཏམ་ཡིན། ང་ཚོའི་རྩོད་གླེང་ཅི་ཞིག་ལ་གློ་བུར་ངོ་བོ་འགྱུར་ཏེ། ཅི་མི་སྙམ་པར་
ཕན་ཚུན་གཏམ་ངན་སྨྲ་བའི་རྣམ་པར་གྱུར་བ་དེ་ཡང་འགྲེལ་ཐབས་མི་འདུག ངས་
བསམ་ན་ཁོང་ཁྲོ་ནི་ཐོག་མར་སྐུ་ཞབས་གཉིས་ཀྱི་བརྩེ་བ་འགོག་ཐབས་མེད་པར་
གྱུར་ཏེ་གསལ་བཤད་བྱས་པ་ལས་མགོ་བརྩམས་ཤིང་། རང་གི་ལྕམ་མོས་ཀླད་ཆུང་
ལང་ཤོར་གྱི་དོན་དག་འདི་ལྟ་བུ་གཏན་ནས་བསྒྲུབས་མི་སྲིད་ཟེར། ཡིད་ཕངས་པ་
ཞིག་ལ་ཁོ་ཚོས་དེ་ལས་ལྷག་པའི་བདེན་དཔང་མི་རྙེད་ཅིང༌། ང་ལ་བལྟས་ནས་མི་
ཧྲེང་གི་གོ་སྐབས་ཁོ་ནར་བརྟེན་ནས་བུད་མེད་ཀྱི་བརྩེ་བར་བསླུ་བྲིད་གཏོང་བའི་
དཔེ་མཚོན་སྤྱད་དེ་བུད་མེད་ཀྱི་སེམས་ཁམས་བརྡར་ཤ་གཅོད་མཁན་གྱིས་ད་གཟོད་
སྐད་ཆ་འདིའི་རིགས་བཤད་པ་རེད་ཟེར། འདིས་ང་ལ་ཁོང་ཁྲོ་ཅུང་ཙམ་བསླངས་
ནའང་། འཇར་མན་གྱི་ལྕམ་མོས་དེར་མཐུད་ནས་མི་ལ་ཁ་ཏ་བྱེད་པའི་ཁ་སྟབས་
ཀྱིས་གསོན་ཉམས་དོད་པོས་གཤམ་གྱི་གནས་ལུགས་འདི་བཤད་བྱུང༌། འཇིག་
རྟེན་དུ་བུད་མེད་རིགས་གཉིས་ཡོད་དེ། རིགས་གཅིག་ནི་ཚུལ་ལྡན་གྱི་བུད་མེད་
ཡིན་ལ། རིགས་གཞན་ཞིག་ནི “ལྷན་སྐྱེས་ཀྱི་འཆལ་མོ” ཡིན། ཁོ་མོས་བལྟས་
ན་ལྕམ་མོ་ཨཱང་རེན་ཨེ་ཐཱ་ནི་ངེས་པར་དུ་ཕྱི་མའི་ཁོངས་སུ་གཏོགས་ཟེར། སྐབས་
དེར་ངས་བཟོད་བསྲན་མ་ཐུབ་པར་ཁ་ཕོ་ཇེ་ཆེར་བཏང་སྟེ། བུད་མེད་ཅིག་གི་
མི་ཚེའི་གང་བོའི་ཁྲོད་སྐབས་འགར་སེམས་ཀྱི་འཆུན་སྡོམ་ལས་ལྡོག་ཅིང་རང་གིས་
ཀྱང་མི་ཤེས་པར། །ངོ་མཚར་གྱི་སྟོབས་ཤུགས་ལ་མགོ་སྒུར་བ་ནི་མངོན་སུམ་གྱི་
དོན་དངོས་ཡིན། ཨུ་ཚུགས་ཀྱིས་ཁས་མི་ལེན་པ་ནི་རང་གི་ནུས་པར་སྐྲག་པ་ཁོ་ན་
དང་། ང་ཚོའི་རང་གཤིས་ཁྲོད་ཀྱི་གཤེད་མའི་གྲུབ་ཆར་སྐྲག་སྟེ། ནང་སེམས་ཀྱི་
འཇིགས་སྐྲག་དེའི་རིགས་སྦེད་བསམ་པ་རེད། མི་ཁ་ཤས་ཀྱིས་རང་ཉིད “བསླུ་བྲིད་
ཐེབས་སླ་བའི” མི་དེ་དག་དང་བསྡུར་ན་བརྟན་བརླིང་དང་ཀུན་སྤྱོད་ཡོད་པ། དེ་
ལས་ཀྱང་ལྷད་མེད་པར་སྙམ་ནས། དགའ་མགུས་ཁེངས་ཡོད་པ་འདྲ། ཡིན་ནའང་
ངས་བལྟས་ན། བུད་མེད་ཅིག་གིས་སོས་དལ་རྒྱ་ཡན་གྱི་ངང་དུ་རང་ཉིད་ཀྱི་རང་
གཤིས་ལ་བསྟུན་པ་ཡིན་ཕྱིན། རྒྱུན་དུ་མཐོང་བ་ལྟར་རང་གི་ཁྱོ་གའི་པང་དུ་མིག་
ཟུང་བཙུམས་ནས་མགོ་སྐོར་གཏོང་བ་དང་བསྡུར་ཚེ། གཞུང་དྲང་ཡིན་ས་ཧ་ཅང་
མང༌། ངས་ཕལ་ཆེར་དེ་ལྟར་བཤད་པ་ཡིན། གླེང་མོལ་ཁྲོད་ཁོང་ཁྲོ་ཇེ་ཆེ་ནས་ཇེ་
ཆེར་གྱུར་ཞིང་། མི་གཞན་པས་ཉམ་ང་བའི་ལྕམ་མོ་ཨཱང་རེན་ཨེ་ཐཱ་ལ་རྒོལ་བ་སྔར་
ལས་ཇེ་དྲག་ཏུ་གྱུར་པས། ངས་ཁོང་མོར་ཁུངས་སྐྱེལ་དག་འབུད་བྱེད་པ་ལ་ཡང་
སྔར་ལས་སྤྲོ་བ་འཕེལ(དོན་དུ་དེ་ཉིད་ངའི་སེམས་ཀྱི་འདོད་ཚུལ་ངོ་མ་ལས་རིང་དུ་
བརྒལ་ཡོད།) བཟའ་ཟླ་ཆ་གཉིས་པོ་འདིར། ངའི་སྤྲོ་སེམས་སློབ་ཆེན་སློབ་མའི་སྐད་
ཆ་ལྟར་བཤད་ན། མངོན་གསལ་གྱིས་འགྲན་སློང་བ་དང་འདྲ། འཆམ་པོ་མིན་པའི་
ཁོ་ཚོ་མི་བཞིའི་གཞས་ལེན་ཚན་ཆུང་འདིས་ད་ལྟ་དགྲ་ལ་མཉམ་སྡང་ཡིན་པས། ང་
ལ་འཇིགས་ཞེད་ཀྱི་ཚུར་རྒོལ་བྱེད་མགོ་བརྩམས། ཏེན་མག་གི་བགྲེས་པོ་དེའི་ངོ་ལ་
འཛུམ་གྱིས་ཁེངས་ཏེ། ལག་ཏུ་རྒྱུགས་འགྲན་ཆུ་ཚོད་ཅིག་བཟུང་ནས་ཕལ་ཆེར་རྐང་
རྩེད་སྤོ་ལོའི་འགྲན་སྡུར་ཞིག་ལ་ལྟ་བ་དང་འདྲ་བར། ལོགས་ཤིག་ཏུ་ཤན་འབྱེད་པ་
ནང་བཞིན་ཙོག་ཅིང༌། མཛུབ་ཚིགས་ཀྱིས་དུས་ངེས་མེད་དུ་ཅོག་ཙེ་མི་རྡུང་ཐབས་
མེད་དུ་གྱུར་ཏེ “Gentlemen, please!" ཞེས་ཐ་ཚིག་བསྒྲགས། ཡིན་ནའང་ཐེངས་
རེ་རེར་ཅུང་ཙམ་ལྷོད་ལ་བབས་པ་ཙམ་མོ། །སྐུ་ཞབས་ཤིག་གི་ངོ་མདངས་དམར་
པོ་གྱུར་ཏེ་ཅོག་ཙེའི་འགྲམ་ནས་ཐེངས་གསུམ་ལ་གནམ་དུ་ལྡིང་བར། ཁོའི་ལྕམ་མོས་
ནུས་ཤུགས་ཡོད་རྒུ་བཏོན་ནས་ད་གཟོད་ཁོ་རང་ལྷོད་ལ་འབབ་ཏུ་བཅུག——མདོར་
བསྡུས་ནས་བཤད་ན། ལྕམ་མོCཡིས་བར་གསེབ་ནས་སྐད་ཆ་བཤད་མེད་ཚེ། ཡང་
བསྐྱར་སྐར་མ་བཅུ་ཁ་ཙམ་འགོར་རྗེས། ང་ཚོའི་རྩོད་གླེང་དེ་འཛེམ་བག་ཅི་ཡང་
མེད་པར་ལག་འཛིང་ཁྲོད་མཇུག་རྫོགས་སྲིད། ཡིན་ནའང་ད་ལྟ་ཁ་རྩོད་འདི་གཞི་
ནས་མེ་ཡི་སྟེང་ལ་ཆུ་བྱོ་བ་དང་འདྲ་བར། རིམ་གྱིས་ཞི་འཇགས་སུ་གྱུར།
ལྕམ་མོCནི་ལོ་ན་མཐོ་བའི་དབྱིན་ཇིའི་ལྕམ་མོ་ཞིག་ཡིན། ཁོང་མོའི་མགོ་བོར་
སྐྲ་དཀར་གྱིས་ཁེངས་ཤིང་། སྤྱོད་པ་ཚུལ་དང་མཐུན་པས། ང་ཚོའི་ཟས་ཅོག་དེའི་
འདེམ་བསྐོ་མ་བྱས་པའི་མཚན་འཛིན་ཀྲུའུ་ཞི་ཡིན། མོ་སྲོང་པོར་རང་གི་སྡོད་གནས་
སུ་ཁུ་སིམ་མེར་བསྡད་ཅིང༌། མི་རེ་རེར་སྙིང་ཉེ་ཉེ་དང་ཤ་ཚ་ཚ་བྱེད་ལ། རྣ་བ་
བླགས་ནས་གཞན་གྱི་སྐད་ཆར་ཉན་པར་དགའ་བོ་ཡོད་པས། དེའི་བཟོ་ལྟ་ཡིས་མི་
སེམས་སྐྱིད་ལ་བསྐུར་ཅིང་། བབ་ཆགས་ཀྱི་ཉམས་འགྱུར་ཁོ་ནར་བལྟས་པས་ཀྱང་
སེམས་པ་དྲོད་ཀྱིས་ཁེངས་འགྲོ། ཁོང་མོའི་ལུས་ཀྱི་སྐུ་དྲག་གི་སྒེག་ཉམས་ལས་བློ་
བདེ་བག་ཕེབས་དང་ཞི་འཇམ་བབ་ཆགས་ཀྱི་མཚར་ཉམས་ཤིག་མངོན་ཡོང་། ཁོང་
མོས་མི་རེ་རེ་དང་བར་ཐག་ངེས་ཅན་རྒྱུན་སྲུང་བྱེད་ཅིང༌། དེ་དང་ལྷན་དུ། མི་རེ་
རེར་གདེང་ཚོད་ཡོད་པའི་སྒོ་ནས་དམིགས་བསལ་གྱི་བརྩེ་བ་སྟོན་པར་མཁས། ཁོང་
མོས་ནམ་རྒྱུན་མེ་ཏོག་ལྡུམ་རའི་ནང་དུ་དཔེ་ཆར་ལྟ་ཞིང་། སྐབས་རེར་རྣོ་སྦྲེང་
དཀྲོལ་བ་དང༌། མི་གཞན་པ་དང་འབྲེལ་འདྲིས་བྱེད་པའམ་ཡང་ན་གླེང་མོལ་
ཡུན་རིང་བྱེད་པ་ཧ་ཅང་མཐོང་དཀོན། ཚང་མས་ཁོང་མོར་མཉམ་མི་འཇོག་
ནའང་། ཁོང་མོས་ང་ཚོ་ཚང་མར་དམིགས་བསལ་གྱི་ཟིལ་ཤུགས་ཤིག་སྦྱིན་
འོང་། དཔེར་ན་ད་ལྟ། ཁོང་མོ་ཐོག་དང་པོར་ང་ཚོའི་གླེང་མོལ་ནང་ཞུགས་པ་ཡིན་
ལ། ང་ཚོ་ཚང་མར་འཕྲལ་དུ་མ་གྲོས་གཅིག་མཐུན་གྱི་བཟོད་དཀའ་བའི་ཚོར་བ་ཞིག་
ཡོད་པ་ནི། སྐད་གདངས་ཧ་ཅང་མཐོ་དྲགས་པ་དང་བྱེད་སྟངས་ཚོད་འཛིན་མི་ཐུབ་
པ་དེ་རེད། ཏག་ཏག་འཇར་མན་གྱི་སྐུ་ཞབས་དེ་ཐོལ་གྱིས་ཡར་ལངས་པ་དང་། དེ་
ནས་དལ་གྱིས་ཟས་ཅོག་འགྲམ་དུ་སོང་སྟེ་ཡང་བསྐྱར་ཙོག་པུར་བསྡད། དེར་མཐུད་
མིས་བཟོད་དཀའ་བའི་བར་སྟོང་ཞིག་མངོན་བྱུང་། ལྕམ་མོCཡིས་གོ་སྐབས་དེ་དང་
བསྟུན་ནས། བསམ་ཡུལ་ལས་འདས་པ་ལྟར་ཁོང་མོའི་དྭངས་གཙང་ཐལ་མདོག་གི་
མིག་ཟུང་གིས་ཐེ་ཚོམ་གྱིས་ང་ལ་ཡུད་ཙམ་བལྟས་ཤིང༌། དེའི་རྗེས་ཁོང་མོའི་བྱེད་
སྟངས་ལྟར་བརྗོད་གཞི་དེ་ཡང་བསྐྱར་གླེང་བྱུང༌། རྣམ་འགྱུར་གསལ་ཞིང་དོན་
དངོས་ཡིན་པ་དང༌། སྐད་གདངས་ལྷོད་ཅིང་གསལ་བོས “གལ་ཏེ་ངས་གོ་བ་བླངས་
པ་ནོར་མེད་ན། ཁྱེད་ཀྱིས་ལྕམ་མོ་ཨཱང་རེན་ཨེ་ཐཱ་དང་། བུད་མེད་ཅིག་དོན་མེད་
དུ་གློ་བུར་བའི་ཉེན་ཁ་ཞིག་ཏུ་ཚུད་པར་སྙམ་པ་དང༌། ཁྱེད་ཀྱིས་བལྟས་ན་བྱ་སྤྱོད་
ལ་ལ་ཞིག་ནི་བུད་མེད་འདི་འདྲ་ཞིག་གིས་ཆུ་ཚོད་གཅིག་གི་སྔོན་དུ་རང་ཉིད་ཀྱིས་
ཀྱང་གཏན་ནས་འབྱུང་མི་སྲིད་སྙམ་ཡོད་པས། ཁོང་མོས་བྱ་སྤྱོད་འདི་དག་ལ་རྩ་བ་
ནས་འགན་ཁུར་ཐབས་མེད་པ་ཨེ་རེད” ཅེས་བཤད་པར།
ལན་དུ “ལྕམ་མོ་ལགས། ང་དེ་ལ་ཐེ་ཚོམ་མེད་པར་ཡིད་ཆེས་བརྟན་པོ་
ཡོད”ཅེས་བཤད།
“དེ་ལྟར་བྱས་ན། ཀུན་སྤྱོད་ཀྱི་ཤན་འབྱེད་གང་ཞིག་ཡིན་རུང་ཚང་མར་དོན་
སྙིང་སྤུ་ཙམ་ཡང་མི་འདུག་སྟེ། ཀུན་སྤྱོད་ཉམས་ཆག་གི་དོན་གང་ཡིན་རུང་ཚང་
མར་ཁུངས་སྐྱེལ་དག་འབུད་ཐོབ་པ་རེད། གལ་ཏེ་ཁྱེད་ཀྱི་འདོད་པ་ནི། ཧྥ་རན་
སིའི་མིས Crime passionnel སུ་འབོད་པ་དེ Crime ལ་མི་བརྩི་ཟེར་ན། དེས་ན་
རྒྱལ་ཁབ་ཀྱི་ཁྲིམས་འཛིན་ལས་ཁུངས་ད་དུང་ངེས་པར་དུ་གནས་དགོས་དོན་ཡོད་
དམ། གནས་ཚུལ་འདིའི་རིགས་ཀྱི་སྟེང་ནས་བཟང་སེམས་མཐོང་བར་དཀའ། ཡིན་
ནའང་ཁྱེད་ཀྱི་བསམ་པ་བཟང་བོ་དེ་ཧ་ལས་པ་ཞིག་རེད།” ཁོང་མོས་འཛུམ་དམུལ་
དམུལ་གྱིས་ཡང་བསྐྱར“ནག་ཉེས་ཀྱི་བྱ་སྤྱོད་རེ་རེ་ལས་ད་གཟོད་སྤྲོ་སེམས་འཚོལ་
ཐུབ་པ་དང་། སྤྲོ་སེམས་འདི་དག་སྤྱད་དེ་ཉེས་པ་ལས་གྲོལ་བར་བྱེད།” ཁོང་མོས་ཁ་
གསབ་ཀྱི་སྐད་ཆ་འདི་དག་བཤད་དུས་སྐད་གདངས་གསལ་ཞིང་། སྤྲོ་བས་བརྟས་
ཡོད་པས་ང་ལ་ཚོར་བ་བདེ་མོ་ཞིག་བྱིན་ལ། ངས་རང་དབང་མེད་པར་ཁོང་མོས་
དོན་དག་གླེང་བའི་རྣམ་འགྱུར་ལ་ལད་མོ་བྱས་ཤིང༌། དུས་མཚུངས་སུ་ཀུ་རེ་དང་
ནན་ཏན་འདྲེས་མས། “རྒྱལ་ཁབ་ཁྲིམས་འཛིན་ལམ་ལུགས་ཀྱིས་དོན་དག་འདིའི་
རིགས་ཀྱི་ཁྲུན་ཐག་གཅོད་པར་ང་ལས་གཟབ་ནན་ཡིན་ལ། དེར་འགན་འཁྲི་ཡོད་
དེ། ཉེ་རིང་སྤུ་ཙམ་ཡང་མེད་པར་ཡོངས་ཁྱབ་ཀྱི་ཡུལ་སྲོལ་གོམས་གཤིས་སྲུང་སྐྱོང་
བྱ་དགོས་པ་དང༌། འོས་འགན་ཡོད་པས། ཉེས་ཆད་གཅོད་པ་ལས་དཀྱེལ་ཡངས་
གཏོང་མི་སྲིད། འོན་ཀྱང་ང་ནི་འབངས་མི་ཞིག་ཡིན་པའི་ཆ་ནས་རྟོགས་པར་
དཀའ། ཅིའི་ཕྱིར་རང་མོས་ཀྱིས་ཞིབ་དཔྱོད་དཔོན་གྱི་ཟུར་སྣེ་མི་བྱེད་ཀ་མེད་བྱུང་བ་
ཡིན་ནམ། ང་རང་ལས་རིགས་དག་འབུད་ཀྱི་ཁྲིམས་རྩོད་པ་ཞིག་བྱེད་འདོད། ང་
རང་ཉིད་ལ་མཚོན་ནས་བཤད་ན། གཞན་ལ་རྒྱུས་ལོན་བྱ་རྒྱུ་ནི་གཞན་ལ་འདྲི་
གཅོད་བྱེད་པ་ལས་ཀྱང་སྤྲོ་སྐྱིད་ལྡན” ཞེས་ལན་བཏབ།
ལྕམ་མོCཡིས་དྭངས་གཙང་ཐལ་མདོག་གི་མིག་ཟུང་གིས་ང་ལ་ཡུད་ཙམ་ཅེར་
ནས་བསྡད་ཅིང་། མགོ་མཇུག་བར་གསུམ་དུ་དོགས་པ་སྐྱེ་བཞིན་འདུག ཁོང་
མོས་ངའི་བསམ་ཚུལ་རྩ་བ་ནས་རྟོགས་མི་འདུག་སྙམ་ནས་ང་ལ་སེམས་ཁྲལ་སྐྱེས་
པས། དབྱིན་སྐད་ཀྱིས་སྔོན་འདིར་བཤད་པའི་སྐད་ཆ་དེ་ཡང་བསྐྱར་ཐེངས་གཅིག་
བཤད་པར་གྲ་སྒྲིག་བྱས་མོད།། ཡིན་ནའང་ཁོང་མོས་མུ་མཐུད་དུ། རྣམ་འགྱུར་
སྔར་ལས་གཟབ་ནན་དང་། ཕལ་ཆེར་ཁ་རྒྱུགས་ལེན་པ་དང་འདྲ་བར། “བུད་མེད་
ཅིག་གིས་རང་ཉིད་ཀྱི་ཁྱོ་ག་དང་བྱིས་པ་གཉིས་པོ་བསྐྱུར་ནས། གང་འདོད་དུ་མི་
རྗེས་འབྲངས་པ་དང་། རང་གིས་ཀྱང་མི་དེར་དགའ་རིན་ཡོད་མེད་མི་ཤེས་པའི་
དོན་དག་འདི་ནི་ཁྱེད་ཀྱིས་ཁྲེལ་མེད་པའམ་ཡང་ན་སྐྱུག་བྲོ་བ་ཞིག་རེད་མི་འདོད་
དམ། བུད་མེད་ལོ་ན་མི་གཞོན་པ་ཞིག་གིས་རང་གི་བྱིས་པར་བསམ་བློ་གཏོང་བ་
དང་། རང་གིས་རང་བཀུར་དང་རང་གཅེས་བྱེད་དགོས་པར་སློབ་གསོ་གཏོང་འོས་
མོད། ཡིན་ནའང་འགྲོ་ལུགས་འདུག་སྟངས་དེ་ལྟར་ཁ་ཡང་སྤྱོད་ཡང་དང༌། བྱ་
སྤྱོད་ལ་དང་དོད་བྱེད་མི་ཤེས་པས། ཁྱེད་ཀྱིས་དོན་དུ་བུད་མེད་འདི་ལྟ་བུ་ཞིག་ལ་གུ་
ཡངས་སུ་གཏོང་ཐུབ་བམ།” ཞེས་དྲིས་བྱུང་།
“ངས་ཁྱེད་ལ་ཡང་བསྐྱར་ཐེངས་གཅིག་བརྗོད། ལྕམ་མོ་ལགས།” ངས་ལྟ་
བ་གཅིག་ཆོད་ཀྱིས “གྱོད་གཞི་འདིའི་ཁྲོད་དུ་ངས་འདྲི་གཅོད་དམ་ཡང་ན་ཁྲིམ་
གཅོད་བྱེད་པར་གཏན་ནས་དང་ལེན་མི་བྱེད་པ་ཁྱེད་ལ་ཁག་ཐེག་བྱེད་ཆོག ངས་
སྔུན་འདིར་བཤད་པ་དེ་ཅུང་ཙམ་དོན་དངོས་ལས་བརྒལ་ནའང་།——ཉམ་ཐག་
པའི་ལྕམ་མོ་ཨཱང་རེན་ཨེ་ཐཱ་ནི་དཔའ་མོ་ཞིག་མིན་པ་ཁོ་ཐག་རེད། ཐ་ན་མོ་ལ་ཉེན་
མཆོངས་པའི་གཤིས་ཀའང་མི་འདུག་པས། Grande amoureuse ཞིག་གཏན་ནས་
མ་རེད། ངས་ཤེས་གསལ་ལྟར་ན། ཁོང་མོ་ནི་སྤྱིར་བཏང་གི་གཤིས་ཀ་ལྡན་པའི་
བུད་མེད་གཉོམ་ཆུང་ཞིག་ཡིན་པས། ངས་ཁོང་མོར་གུས་སེམས་བཅངས་ཡོད། རྒྱུ་
མཚན་ནི་ཁོང་མོས་རང་གི་འདོད་བློ་དང་བསྟུན་ཕོད་མོད། ཡིན་ནའང་ང་ལ་ཡིད་
ཕངས་པའི་ཚོར་བ་སྐྱེས། རྒྱུ་མཚན་ནི་ཁོང་མོ་སང་ཉིན་དང་ཁྲིགས་ཁྲིགས་མེད་
ན་དེ་རིང་ཏག་ཏག་ནམ་རྒྱུན་དང་འདྲ་བར་སེམས་པ་སྐྱིད་པོ་ཡིན་མི་སྲིད། ཁོང་
མོའི་བྱ་སྤྱོད་ནི་གླེན་རྟགས་ཆེ་བ་དང་འཚབ་འཚུབ་ཀྱི་ཚད་ལས་བརྒལ་ཡོད་ཀྱང་
ངེས། ཡིན་ནའང་ཐ་ཤལ་བ་དང་ཁྲེལ་མེད་གཏན་ནས་མ་རེད། ཐོག་མཐའ་བར་
གསུམ་དུ་མི་སུ་ཞིག་ཡིན་རུང་ཉམ་ཐག་ཅིང་ལས་དབང་མི་ལེགས་པའི་བུད་མེད་དེར་
མཐོང་ཆུང་བྱེད་པའི་དབང་ཆ་གཏན་ནས་མེད” ཅེས་སྨྲས།
“དེས་ན་ཁྱེད་རང་ཉིད་ཀྱིས་ཅི་ཞིག་བྱ། ཁྱེད་ཀྱིས་ད་ལྟ་ད་དུང་ཁོང་མོར་དེ་
དང་འདྲ་བའི་བརྩི་བཀུར་དང་གུས་སེམས་བཅངས་ཡོད་དམ། གཅིག་ནི་ཁ་ཉིན་ད་
དུང་ཁྱེད་དང་མཉམ་དུ་ཡོད་ཅིང་བརྩི་བཀུར་བྱེད་འོས་པའི་བུད་མེད་ཅིག་ཡིན་པཔ་
དང་། གཞན་ཞིག་ནི་ཁ་སང་ངོ་གཏན་ནས་མི་ཤེས་པའི་སྐྱེས་པ་ཞིག་དང་འགྲོགས་
ནས་ཁྱིམ་དང་བྲལ་བའི་བུད་མེད་ཅིག་རེད། བུད་མེད་དེ་གཉིས་ལ་ཁྱེད་ཀྱིས་གཏན་
ནས་དབྱེ་བ་མི་འབྱེད་དམ།”
“མི་འབྱེད། དེ་ལ་ཁྱད་པར་གཏན་ནས་མེད། ཁྱད་པར་སྤུ་ཙམ་ཡང་མེད”
“Is that so” ཞེས་ཁོང་མོས་རང་དབང་མེད་པར་དབྱིན་སྐད་བཤད་
ཅིང༌། གླེང་མོལ་གྱི་གོ་རིམ་ཧྲིལ་པོས་ཁོང་མོར་སེམས་འགུལ་ཚད་མེད་ཐེབས་པ་
འདྲ། ཁོང་མོས་བསམ་གཞིགས་ཡུད་ཙམ་བཏང་མཐར། དྭངས་གཙང་གི་མིག་
མདངས་ལ་འདྲི་གཅོད་ཀྱི་ཉམས་ཤིག་མངོན་ནས་ཡང་བསྐྱར་ང་ལ་ཐེངས་ཤིག་
བལྟས་བྱུང་།
“གལ་ཏེ་སང་ཉིན་ཁྱེད་རང་ལྕམ་མོ་ཨཱང་རེན་ཨེ་ཐཱ་དང་འཕྲད་པ་ཡིན་
ན། གལ་ཏེ་ཉེ་སི་རུ་ཁོང་མོས་ན་གཞོན་དེའི་དཔུང་བར་འཇུས་ནས་འགྲོ་བ་དང༌
འཕྲད་པ་ཡིན་ན། ཁྱེད་ཀྱིས་ད་དུང་ཁོང་མོར་འཚམས་འདྲི་ཞུའམ།”
“དེ་ནི་སྨོས་མ་དགོས་པ་ཞིག་རེད།”
“ད་དུང་ཁོང་མོ་དང་སྐད་ཆ་བཤད་དམ།”
“དེ་ནི་སྨོས་མ་དགོས་པ་ཞིག་རེད།”
“ཁྱེད་ཀྱིས——གལ་ཏེ་ཁྱེད་ཀྱིས……གལ་ཏེ་ཁྱེད་རང་གཉེན་བསྒྲིགས་ཟིན་
ན། ཁྱེད་ཀྱིས་ད་དུང་བུད་མེད་དེ་འདྲ་ཞིག་ཁྱེད་ཀྱི་ལྕམ་མོ་དང་ངོ་སྤྲོད་བྱེད་སྲིད་
དམ དོན་དག་ཅི་ཡང་མ་བྱུང་བ་དང་འདྲ་བར།”
“དེ་ནི་སྨོས་མ་དགོས་པ་ཞིག་རེད།”
“Would you really” ཞེས་ཁོང་མོས་ཡང་བསྐྱར་དབྱིན་སྐད་བཤད་
ཅིང་། སྐད་གདངས་ལ་དོགས་པ་དང་ཡ་མཚན་གྱིས་ཁེངས།
“Surely I would” ངས་ཀྱང་སེམས་ཐག་བཅད་ནས་དེ་དང་འདྲ་བར་དབྱིན་
སྐད་ཀྱིས་ལན་བཏབ།
ཀྱིས་བསམ་གཞིག་གཏོང་བ་དང་འདྲ། གློ་བུར་དུ་ཁོང་མོས་ང་ལ་བལྟས་ནས་ཕལ་
ཆེར་རང་གི་སྤོབས་པར་ཧ་ལས་པ་དང་འདྲ་བར། “ངས་དེ་ལྟར་བསྒྲུབ་མིན་མི་ཤེས་
ལ། ཁྲིགས་ཁྲིགས་མེད་ན་ངས་ཀྱང་དེ་ལྟར་བསྒྲུབ་ངེས” ཞེས་བཤད་བྱུང༌། བཤད་
ཞོར་དུ་ཁོང་མོ་ནི་སྐད་ཆས་མཚོན་དཀའ་བའི་སྒམ་བརླིང་གི་ཉམས་འགྱུར་དང་
བཅས་ཡར་ལངས་པ་དང་། བྱམས་བརྩེས་ཁེངས་ནས་ལག་པ་ངའི་སར་བསྲིངས་
བྱུང༌། དབྱིན་ཇི་པ་ཁོ་ནས་ད་གཟོད་གླེང་མོལ་ཞིག་གི་རྣམ་པ་འདི་ལྟར་མཇུག་
སྒྲིལ་བར་མཁས་ཤིང་། གུས་ལུགས་མེད་པ་གསལ་བོར་མཚོན་མི་ཐུབ། ཁོང་མོའི་
ཤུགས་རྐྱེན་གྱིས་ང་ཚོའི་ཟས་ཅོག་སྟེང་གི་རྩོད་གླེང་ཡང་བསྐྱར་ཞི་འཇགས་སུ་གྱུར་
བས། ཚང་མས་སྙིང་ཁོང་ནས་ཁོང་མོར་བཀའ་དྲིན་ཞུས། སྔོན་འདིར་ང་ཚོས་ཕན་
ཚུན་ལ་སྡང་མིག་བསྟན་ཡང༌། ད་ལྟ་འཚེར་སྣང་དྲག་པོས་ཕན་ཚུན་ལ་གུས་ལན་
ཕུལ་བ་དང༌། ཉེན་ཁ་ཆེ་ཞིང་ཛ་དྲག་གི་རྣམ་པ་དེ་བག་ཕེབས་པའི་ཀུ་རེའི་སྐད་ཆ་
འགས་ཞི་ལྷོད་དུ་བཏང་།
མཇུག་མཐར་ང་ཚོའི་རྩོད་གླེང་ཕལ་ཆེར་མྱུར་སྟབས་ཀྱིས་མཇུག་རྫོགས་
ནའང་། ཐེངས་དེའི་ངར་ཤུགས་ཀྱིས་བརྟས་པའི་གློ་བུར་བའི་ཁོང་ཁྲོས་ང་དང་
དགྲ་ཟླ་དག་གི་བར་ཐག་ཅུང་ཇེ་རིང་དུ་བཏང་བར་གཡོལ་ཐབས་མི་འདུག འཇར་
མན་གྱི་ཁྱོ་ཤུག་དེ་གཉིས་ཀྱི་རྣམ་འགྱུར་ལྷོད་ལ་བབས་ཤིང༌། ཨི་ཐ་ལིའི་ཁྱོ་ཤུག་དེ་
གཉིས་ཀྱིས་དེའི་རྗེས་ཀྱི་ཉིན་ཁ་ཤས་ལ་དགའ་ལྷང་ལྷང་གིས་ཡང་དང་ཡང་དུ་ཟུར་
ཟའི་ཚུལ་གྱིས་ང་ལ་ཁྱོད་ཀྱིས “Cara signora Henrietta” སྐོར་གྱི་གནས་ཚུལ་ཐོས་
སམ་ཞེས་དྲིས་བྱུང་། ང་ཚོའི་བཤད་སྟངས་དང་སྤྱོད་པ་འཇམ་ཞིང་ཚུལ་མཐུན་ཡིན་
ནའང་། ང་ཚོའི་ཟས་ཅོག་སྟེང་སྔར་ལྟར་ཕན་ཚུན་ལ་ཡིད་ཆེས་དང་བྱེད་སྟངས་
ལྷུག་པོ་ཡིན་པའི་མཛའ་བརྩེའི་འབྲེལ་བར་གནོད་པ་ངེས་ཅན་ཐེབས་ཡོད་པར་
གཡོལ་ཐབས་མ་བྱུང་།
རྩོད་གླེང་དེའི་རྗེས་ནས། ལྕམ་མོCཡིས་ང་ལ་ཧ་ཅང་བརྩེ་ཞིང་། དེ་དང་
བསྡུར་ན། སྐབས་དེར་དགྲ་རུ་ལངས་པ་དག་གིས་ང་ལ་བཟུང་བའི་འཕྱ་སྨོད་དང་
ཟུར་ཟ་འདྲེས་མའི་སྣང་ཆུང་གི་རྣམ་འགྱུར་ཧ་ཅང་མངོན་གསལ་དུ་གྱུར། ཁོང་མོ་
ནམ་རྒྱུན་འཚེར་སྣང་ཆེ་ཞིང༌། ཟ་མ་ཟ་སྐབས་ཕལ་ཆེར་མི་གཞན་དང་གླེང་མོལ་
མི་བྱེད་ལ། ད་ལྟ་ཐེངས་མང་པོར་གོ་སྐབས་བཙལ་ཏེ་མེ་ཏོག་ལྡུམ་ར་ནས་ང་ལ་ཁ་
གྲགས་པ་དང༌། ཐ་ན་གོ་སྐབས་བཙལ་ནས་ང་ལ་དམིགས་བསལ་གྱིས་ཐུགས་ཁུར་
བྱེད་པ་མཚོན་ཐུབ། དེའི་རྒྱུ་མཚན་ནི་ནམ་རྒྱུན་ཁོང་མོའི་རྣམ་འགྱུར་དང་མཐུན་
ཞིང་བཟོ་ལྟ་འཚེར་སྣང་གིས་ཁེངས་པས། མི་སྒེར་ལ་གླེང་མོལ་ཐེངས་ཤིག་བྱེད་
པ་དེ་ཧ་ལམ་དམིགས་བསལ་གྱིས་དྲིན་གཟོ་བྱེད་པ་དང་འདྲ། གསོང་བོར་བཤད་
ན། དོན་དུ་ཁོང་མོས་བསམ་གཟས་ནས་ང་བཙལ་ཏེ་དམིགས་བསལ་གྱིས་བྱམས་
སྐྱོང་གནང་བ་དང༌། གོ་སྐབས་ཡོད་ཚད་སྤྱད་དེ་ང་ལ་ཁ་བརྡ་གློད་ཅིང༌། ད་དུང་
སྒྲུབ་ཚུལ་དེ་ལྟར་མངོན་གསལ་དོད་པོ་ཡིན་པས། གལ་ཏེ་ཁོང་མོ་དབུ་སྐྲ་དུང་ལྟར་
དཀར་པོའི་བགྲེས་མོ་ཞིག་མིན་ཚེ། ངས་དངོས་གནས་བསམ་གཞིག་ངན་པ་གཏོང་
སྲིད། ང་ཚོས་ཁ་བརྡ་བྱས་མ་ཐག བརྗོད་གཞི་གཡོལ་ཐབས་མེད་པར་ལྕམ་མོ་ཨཱང་
རེན་ཨེ་ཐཱའི་ཕྱོགས་སུ་ཤོར་འགྲོ། ལྕམ་མོCཡིས་རང་ཚུགས་མི་འཛིན་པའི་བུད་མེད་
དེ་བློ་སེམས་མི་བརྟན་པ་དང་ཁ་ཡང་སྤྱོད་ཡང་ཡིན་ཞེས་སྡིགས་མོ་བྱེད་ཅིང༌། ཕལ་
ཆེར་དེའི་ཁྲོད་དུ་དཔོག་དཀའ་བའི་སྤྲོ་སྣང་ཞིག་ཐོབ་པ་དང་འདྲ། ཡིན་ནའང་དེ་
དང་ལྷན་དུ། ངས་རྩ་བ་ནས་ཉམ་ཐག་འཁོས་ཆུང་གི་བུད་མེད་དེ་ལ་ཡི་རང་བྱེད་
པ་དང་། འཇིག་རྟེན་གྱི་དངོས་པོ་གང་གིས་ཀྱང་ངའི་ཐོག་མའི་ཀུན་སློང་དེ་བསྒྱུར་
ཐབས་མེད་པ་མཐོང་བས། ཁོང་མོས་ངའི་གཡོ་འགུལ་མེད་པའི་རྦད་ཆོད་ཀྱི་རྣམ་
འགྱུར་ལ་ཡང་དགའ་སྤྲོ་ཟབ་མོ་སྐྱེ་བཞིན་པ་འདྲ། ཁོང་མོས་ང་ཚོའི་གླེང་མོལ་ཡང་
བསྐྱར་དེའི་ཕྱོགས་སུ་ཁྲིད་པས། མཇུག་མཐར་ང་རང་གིས་ཀྱང་ཅི་ཡིན་མ་ཤེས་
ལ། ཁྱད་མཚར་དང་རྙིང་ཞེན་མཁྲེགས་འཛིན་འདི་དག་ལ། ངས་ཡང་སྙིང་ག་འདྲ་
བྱས་ཏེ་མནོ་བསམ་བཏང་ན་འགྲིག་ཨང་སྙམ།
དེ་ལྟར་ཉིན་འགའ་འགོར་རྗེས། ཕལ་ཆེར་ཉིན་ལྔ་དྲུག་ཙམ་ལ་ཁོང་མོས་སྐད་
ཆ་ཚིག་གཅིག་ཀྱང་ཕྱིར་མ་བསྒྲགས། གླེང་མོལ་དེ་ཁོང་མོར་ཅི་འདྲའི་གལ་འགངས་
ཆེ་བ་ཞིག་རེད་ཨང༌། ཡིན་ནའང་དོན་དངོས་ཀྱི་གནས་ཚུལ་དེ་འདྲ་ཡིན་པ་ངས་
གསལ་བོར་མཐོང་ཡོད། ཐེངས་ཤིག་ལ་འཆམ་འཆམ་དུ་འགྲོ་དུས། ངས་ཞོར་ལ་
སྐད་ཆ་ཚིག་གཅིག་སྟེ། ང་འདི་གར་འདུག་པའི་དུས་ཚོད་མང་པོ་མེད། ཕྱི་ཉིན་
ལམ་ལ་ཆས་རྩིས་ཡོད་ཅེས་བཤད། སྐབས་དེར། ཁོང་མོའི་ཁུ་སིམ་བག་ཕེབས་
ཀྱི་ངོ་གདོང་ལ་གློ་བུར་འཚབ་སྣང་ཁྱད་པར་ཅན་ཞིག་མངོན་ཡོང་ཞིང་། སྤྲིན་
ནག་ཚོམ་བུ་ཞིག་ཁོ་མོའི་མཚོ་ངོགས་ལྟ་བུའི་སྐྱ་ཞིང་གཡུ་མདོག་ལྡན་པའི་མིག་ཟུང་
ལས་འཕྱུར་ཡོང་སྟེ “ཡིད་ཕངས་པ་ལ་ཨང་། ངས་ད་དུང་ཁྱོད་ལ་སྐད་ཆ་མང་
བོ་ཞིག་བཤད་བསམ་ཡོད” ཟེར། སྐད་ཅིག་མ་དེ་ནས་བཟུང༌། ཁོང་མོའི་ཡིད་
སེམས་བློང་བློང་པོར་གྱུར་ཞིང༌། ཁོང་མོས་སྐད་ཆ་བཤད་དུས་དོན་དག་གཞན་
ཞིག་ལ་འདང་རྒྱག་བཞིན་ཡོད་པ་ཤེས་ཐུབ། དོན་དེ་ནམ་ཡང་བརྗེད་མ་ཐུབ་
པར་སེམས་པ་གཡེང་བས་ཁྱེར་བས། མཇུག་མཐར། རྣམ་ཤེས་ཕྱིར་འཁྱམས་པའི་
རྣམ་པ་དེས་རང་ཉིད་ཀྱང་རང་དབང་མེད་པར་བཏང་། ཁོང་མོ་གློ་བུར་དུ་ཡུད་
ཙམ་ལ་ཁུ་སིམ་མེར་བསྡད་རྗེས། ཐོལ་གྱིས་ལག་པ་ངའི་ཕྱོགས་སུ་བསྲིངས་ཏེ་ན་
རེ“ངས་བལྟས་ན། ཡང་སྙིང་ཁྱེད་ལ་ཅི་ཞིག་བཤད་འདོད་པ་ང་རང་གིས་ཀྱང་
གསལ་བོ་མི་ཤེས། ངས་ཁྱེད་ལ་འཕྲིན་ཡིག་བསྐུར།” དེར་མཐུད་ནས་གོམ་འགྲོས་
མྱུར་མོས་གསོལ་མགྲོན་ཁང་གི་ཕྱོགས་སུ་སོང་བར། གོམ་སྟབས་འཚབ་འཚུབ་ཡིན་
པས། ནམ་རྒྱུན་ངའི་མཐོང་བ་དང་གཏན་ནས་མི་འདྲའོ། །
དངོས་གནས་ཉིན་དེའི་དགོང་མོར། ཏག་ཏག་དགོང་ཟས་མ་ཟོས་པའི་སྔོན་
དུ། ངས་ཁང་བའི་ནང་ནས་འཕྲིན་ཡིག་ཅིག་མཐོང་བྱུང༌། དེ་ནི་སྟོབས་ཀྱིས་ཁེངས་
ཤིང་འཁྲུག་ཆ་དོད་པའི་ཁོང་མོའི་ཡིག་གཟུགས་ཡིན་པ་ཤེས་ཐུབ། ཡིད་ཕངས་པ་
ཞིག་ལ་ང་རང་གཞོན་དུས་སུ་འཕྲིན་ཡིག་དང་ཡིག་ཆར་སྣང་མེད་བྱས་ཐལ་དྲགས་
པས། དེའི་མ་ཡིག་འདིར་འགོད་ཐབས་བྲལ་ཅིང༌། ནང་དོན་རགས་རིམ་ཙམ་གྱིས་
སྣེ་དྲངས་ཏེ་དོན་དངོས་སུ་ང་ལ་ཁོང་མོའི་འཚོ་བའི་ཁྲོད་ཀྱི་དོན་དག་ཁ་ཤས་བཤད་
ཆོག་མིན་དྲིས་ཡོད། ཁོང་མོས་འཕྲིན་ཡིག་ཏུ། བར་བཅུག་རོལ་དབྱངས་དེ་ནི་རྒྱང་
ཐག་རིང་བའི་འདས་དོན་ཞིག་སྟེ། དོན་དུ་ཁོང་མོའི་ད་ལྟའི་འཚོ་བར་འབྲེལ་བ་སྤུ་
ཙམ་ཡང་མེད་མོད། ང་གནངས་ཉིན་ལམ་ལ་ཆས་རྩིས་ཡོད་པས། འདིས་ཁོང་
མོར་སྔར་ལས་སྐད་ཆ་བཤད་བདེ་བར་བཏང་ཡོད་པ་དང༌། མི་ལོ་ཉི་ཤུའི་རིང་ལ་
སེམས་ཀྱི་ཟབ་ས་རུ་བསྙལ་ཅིང༌། ཁོང་མོར་མནར་གཅོད་གཏོང་བ་དང་བརྗེད་པར་
དཀའ་བའི་དོན་དག་ཅིག་ང་ལ་བཤད་རྩིས་ཡོད། གལ་སྲིད་གླེང་མོལ་ཐེངས་འདིར་
ངས་བབ་ཅོལ་དུ་མི་སེམས་ན། ཁོང་མོས་ང་ལ་ཆུ་ཚོད་གཅིག་གི་ཐུག་འཕྲད་ཀྱི་རེ་བ་
ཞུ་ངེས་ཞེས་བྲིས་འདུག
ངས་འཕྲིན་ཡིག་དེའི་ནང་དོན་ཟིན་བྲིས་སུ་བཏབ་ཡོད་དེ། དེས་སྐབས་དེར་ང་
ལ་སྤྲོ་སྣང་ཆེན་པོ་བསླངས་མྱོང་། དེ་ནི་དབྱིན་ཡིག་གིས་བྲིས་པ་ཞིག་སྟེ། དེས་ཀྱང་
དེ་ཉིད་ཁ་གསལ་ཞིང་གནད་ལ་ཁེལ་བ་ཞིག་བྱས་འདུག ཡིན་ནའང་ང་ལ་འཕྲིན་
ལན་ཐོངས་ཟེར་རུང་ངས་འབྲི་མ་ཐུབ ངས་མ་ཟིན་གསུམ་སིལ་བུར་གཤགས་
རྗེས། ད་གཟོད་འཕྲིན་ལན་བྲིས།
“ཁྱེད་ཀྱིས་ང་ལ་ཡིད་ཆེས་དེ་འདྲ་གནང་བ་ནི། ངའི་གཟི་བརྗིད་ཅིག་ཏུ་
བསམས་ཡོད། གལ་སྲིད་ཁྱེད་ཀྱིས་ང་ལ་རེ་བ་ཞུས་ཏེ། ལན་དྲང་མོར་འདེབས་
དགོས་ཟེར་ན། ངས་ཁྱེད་ལ་ཁས་བླངས་ཆོག་པ་མ་ཟད། ངེས་པར་དུ་དེ་ལྟར་
བསྒྲུབ་ཆོག ཁྱེད་ཀྱིས་སེམས་གཏིང་ནས་བརྗོད་འདོད་པ་ཐམས་ཅད་ང་ལ་ཤོད་
དང་། ངས་ཁྱོད་ལ་བཙན་ཚུགས་མང་པོ་བྱ་མི་སྲིད། ཡིན་ནའང༌། ཁྱེད་ཀྱིས་ཞིབ་
པར་བརྗོད་དུས་ང་ལ་ཁྱེད་རང་ཉིད་དང་དོན་དངོས་བརྗོད་རོགས། ངས་ཁྱེད་ཀྱི་
ཡིད་ཆེས་དེ་མཚན་སྙན་ཞིག་ཏུ་བལྟ་བར་ཡིད་རྟོན་གནང་རོགས།”
ཤོག་བྱང་དེ་མཚན་མོར་ཁོང་མོའི་ཁང་བར་བསྐུར་བར དེའི་ཕྱི་ཉིན་ཞོགས་
པར་ངས་འཕྲིན་ལན་བསྐུར་ཡོད་པ་མཐོང་བྱུང་།
“ཁྱེད་ཀྱིས་བཤད་པ་ནོར་མི་འདུག་སྟེ། སྐད་ཆ་ཕྱེད་ཙམ་ཁོ་ན་ལས་དྲང་མོར་
མ་བཤད་ན་རིན་ཐང་གང་ཡང་མི་འདུག གནས་ཚུལ་ཚང་མ་གསོང་བོར་བརྗོད་ན་
ད་གཟོད་དོན་སྙིང་ལྡན། ས་ནུས་ཤུགས་ཡོད་རྒུ་བཏོན་ནས་འུ་གཉིས་སུ་ལའང་
སྦ་གསང་མི་བྱ། ནུབ་ཚལ་འཐུང་རྗེས་ངའི་ཁང་བའི་ནང་དུ་ཕེབས་རོགས། ང་
མོ་ལོ་རེ་བདུན་ལ་སོན་པས། ཁུངས་མེད་ཀྱི་འཆལ་གཏམ་ལ་ཅི་མི་སྙམ། དེའི་རྒྱུ་
མཚན་ནི་མེ་ཏོག་ལྡུམ་རའམ་ཡང་ན་ཉེ་འགྲམ་དུ་མི་ཡོད་ན། ངས་ཁ་གྲག་ཐབས་མི་
འདུག ཁྱེད་ཀྱིས་ང་ལ་ཡིད་ཆེས་གནོངས་དང༌། སེམས་ཐག་དེ་འདྲ་གཅོད་པ་ངོ་
མ་ལས་སླ་མོ་མ་རེད།”
ཉིན་མོར། ང་ཚོས་ཟ་མ་ཟ་དུས་ད་དུང་ངོ་འཕྲད་དེ། འཛེམ་བག་གིས་དོན་
ཆུང་ཁ་ཤས་གླེང་ནས་བསྡད། ཡིན་ནའང་ཟ་མ་ཟོས་རྗེས་མེ་ཏོག་ལྡུམ་རའི་ནང་དུ་
ཁོང་མོས་ང་མཐོང་མ་ཐག་ལམ་སེང་གཡོལ་ཞིང༌། ངོ་མདོག་མངོན་གསལ་གྱིས་
འཚུབ་སྣང་གིས་ཁེངས་པས། དབུ་སྐྲ་དུང་ལྟར་དཀར་བའི་བགྲེས་མོ་འདིས་ངའི་
མདུན་དུ་ཁ་སྐྱེངས་པའི་གཞོན་ནུ་མ་ཞིག་དང་འདྲ་བར་གཡས་གཡོན་གཉིས་ཀྱི་
གསོམ་སྡོང་གི་གྲིབ་བསིལ་གྱི་ལམ་བུར་འབྲོ་བ་མཐོང་དུས། ང་རང་སྐྱེངས་སྣང་སྐྱེས་
པ་དང་ཆབས་ཅིག་སེམས་འགུལ་ཡང་ཐེབས།
མཚན་མོར་ཁ་ཆད་བྱས་པའི་དུས་ཚོད་ནང༌། ང་སོང་ནས་ཁོང་མོའི་སྒོ་
བརྡུངས་པ་ན་ཨ་ལན་བྱིན་ཏེ་སྒོ་ཕྱེས་ཤིང༌། ཁང་བའི་གློག་འོད་མག་མོག་ཡིན་
ལ། ཅོག་ཙེའི་སྟེང་གི་སྟེགས་སྒྲོན་ཆུང་ཆུང་ཁོ་ནས་སེར་ལམ་ལམ་གྱི་གློག་འོད་དེ་
གཞི་ནས་མག་མོག་མུན་ནག་གི་ཁང་བར་འགྱེད་བཞིན་འདུག ལྕམ་མོCཡིས་འཛེམ་
བག་ཅི་ཡང་མེད་པར་ངའི་ཕྱོགས་སུ་ཕེབས་ཤིང༌། ང་རང་རྐུབ་སྟེགས་ཤིག་ཏུ་སྡོད་
དུ་བཅུག་པ་དང༌། ཁོང་མོ་ངའི་ཁ་གཏད་དུ་ཙོག བྱ་སྤྱོད་འདི་དག་ངས་བལྟས་
ན་སེམས་ཞིབ་མོས་བཀོད་སྒྲིག་བྱས་པ་དང་འདྲ། ཡིན་ནའང་ཡུད་ཙམ་ལ་ཁུ་སིམ་
མེར་ལུས་པས། མོའི་བསམ་འདུན་དང་འགལ་ཡོད་པ་ཤེས་ཐུབ། ཁུ་སིམ་མེར་
འདུག་པའི་རྒྱུ་མཚན་ནི་མོས་སེམས་ཐག་མ་བཅད་པའི་རྐྱེན་གྱིས་རེད། ཁུ་སིམ་མེར་
དུས་ཚོད་ཇི་ལྟར་བསྲིངས་ན་དེ་ཙམ་གྱིས་རིང་བས། ངས་གུས་མེད་ཀྱིས་སྐད་ཆ་ཁ་
ཤས་བཤད་དེ་ཁུ་སིམ་གྱི་རྣམ་པ་དཀྲོགས་མ་ཕོད། རྒྱུ་མཚན་ནི་འདི་རུ་བརྟན་ཞིང་
བརླིང་བའི་རེ་འདུན་ཞིག་གིས་སྟོབས་དང་ལྡན་པའི་འགོག་ཤུགས་ཤིག་བཟློག་པར་
བརྩོན་ལེན་བྱེད་བཞིན་པའི་སྣང་བ་སྐྱེ། ཐོག་ཁང་འོག་གི་ངལ་གསོ་ཁང་ནས་དུས་
དང་དུས་སུ་ལྐོག་ལྐོག་སུད་སུད་དང་ཆད་མ་མཐུད་ཀྱི་ཝོལ་ཚི་རོལ་དབྱངས་མཆེད་
ཡོང་། ངས་བློ་སེམས་གཅིག་ཏུ་སྒྲིམ་ཞིང༌། རྣ་བ་བླགས་ནས་ཉན་པར་ཕལ་ཆེར་ཁུ་
སིམ་སྟོང་འཇགས་ཀྱིས་བཟོས་པའི་གནོན་ཤུགས་ལྕི་མོ་སེལ་བ་དང་འདྲ། ཁོང་མོས་
ཀྱང་ཧ་ལམ་སེམས་ཁོང་དུ་ཆུད་དེ་ཁུ་སིམ་གྱིས་བཟོས་ཤིང་རང་བཞིན་མ་ཡིན་པའི་
བྲེལ་འཚུབ་ཀྱི་རྣམ་པ་དེ་ཚོར་བས། གློ་བུར་དུ་སེམས་ཤུགས་བསྐྱེད་པ་དང་། ལུས་
ཤུགས་རྒྱས་པ་ལྟར། འཕྲལ་དུ་ཁ་གྲག་ནས་སྐད་ཆ་བཤད་བྱུང་།
“སྐད་ཆ་ཐོག་མ་ཁོ་ན་བརྗོད་ཁག་པོ་འདུག ཉིན་གཉིས་ཀྱི་རིང་ལ་ངས
སྐད་ཆ་གསལ་བོར་བཤད་དགོས་པ་མ་ཟད། ད་དུང་ཡོད་ཚད་གསོང་བོར་བརྗོད་
འཆར་ཡོད་པས། ངས་དེ་ལྟར་བསྒྲུབ་ཐུབ་པར་སྨོན། ངས་གནས་ཚུལ་འདི་ཇི་
མ་ཇི་བཞིན་དུ་ཁྱེད་རང་སྟེ། ངོ་མི་ཤེས་པའི་མི་རྒྱུས་མེད་ཅིག་ལ་བརྗོད་པ་ཡིན་
པས། ཁྱེད་ཀྱིས་ད་ལྟ་ད་དུང་དེར་རྒྱུས་ལོན་བྱེད་མི་ཐུབ་ཀྱང་སྲིད། ཡིན་ནའང་
ཉིན་གཅིག་དང་ཐ་ན་ཆུ་ཚོད་གཅིག་ལའང་དམིགས་བསལ་གྱི་དོན་དེ་ཡིད་ལ་
མ་དྲན་པ་མེད་པས། ཁྱེད་ཀྱིས་བགྲེས་མོ་ངའི་སྐད་ཆར་ཡིད་མི་ཆེས་ཀྱང་སྐྱོན་
མེད། མི་ཞིག་གིས་ཚེ་གང་བོར་མི་ཚེའི་དོན་ཆུང་འབའ་ཞིག་ལ་འབུར་ཚུགས་སུ་
ལྟ་བ་དང༌། དེའི་ཁྲོད་ཀྱི་ཉིན་གཅིག་ཁོ་ནར་ཅེར་ནས་བསྡད་ན། དོན་དུ་བཟོད་
ཐབས་མེད་པ་ཞིག་རེད། དེའི་རྒྱུ་མཚན་ནི་ངས་ཁྱེད་ལ་བརྗོད་དགོས་པའི་དོན་དག་
དེ། ངའི་མོ་ལོ་རེ་བདུན་གྱི་ཚེ་སྲོག་ནང་གི་ཉིན་ཞག་གཅིག་གི་དུས་ཚོད་ནང་བྱུང་
བ་ཁོ་ན་ཙམ་ཡིན། ངས་ནམ་རྒྱུན་རང་ཉིད་ལ་སེམས་གསོ་བྱས་པ་དང༌། ཐ་ན་སྨྱོ་
བའི་ཚད་དུ་སླེབས་མྱོང༌། ངས་རང་ཉིད་ལ་གལ་ཏེ་མི་ཚེ་གང་བོའི་ནང་སྐབས་ཤིག་
ལ་མགོ་རྨོངས་པར་གྱུར་ན། དེ་ཅི་ཡང་མ་རེད། ཡིན་ནའང་ང་ཚོར་གདེང་ཚོད་
མེད་པའི་དོན་སྤྱི་སྤྱད་དེ་རྒྱུ་འབྲས་ཀྱི་དངོས་པོར་འབོད་པ་དེ་ལས་ཁྱོད་རང་གཡོལ་
མི་ཐུབ་ཅེས་བསྒོས་པ་ཡིན།། ཐེངས་སྔོན་མར་ཁྱེད་ཀྱིས་འདི་ལྟར་ཁུ་སིམ་མེར་དོན་
དངོས་ཀྱིས་ཨཱང་རེན་ཨེ་ཐཱའི་དོན་རྐྱེན་གླེང་བར་ཉན་དུས། སྐབས་དེར་ངའི་སེམས་
སུ། གལ་ཏེ་སེམས་ཐག་བཅད་དེ་སུ་ཞིག་ལ་འཚེར་སྣང་ཅི་ཡང་མེད་པར་རང་གི་མི་
ཚེ་གང་བོའི་ཁྲོད་ཀྱི་ཉིན་མོ་དེའི་དོན་དག་བརྗོད་པ་ཡིན་ན། སྙིང་བོ་སྤུ་ཙམ་ཡང་
མེད་པའི་ཕྱིར་དྲན་དང་རང་གིས་རང་ལ་ལེ་བདའ་རྫོགས་མེད་གཏོང་བ་དེ་དེ་ནས་
བཟུང་མཇུག་རྫོགས་ཀྱང་སྲིད། གལ་ཏེ་ངས་དབྱིན་ཇིའི་རྒྱལ་ཁབ་ཀྱི་ཆོས་ལུགས་
ལ་མི་དད་པར་གནམ་བདག་ཆོས་དད་པ་ཞིག་བྱས་ཚེ། སྔ་མོ་ནས་འགྱོད་བཤགས་
ཀྱི་གོ་སྐབས་སྤྱད་ནས་ཡུན་རིང་སེམས་ལ་སྦས་པའི་དོན་དག་བརྗོད་དེ། གུ་ཡངས་
ཐོབ་ཏུ་འཇུག་ཀྱང་སྲིད།—ཡིན་ནའང་ང་ཚོར་སེམས་གསོ་འདི་དག་ཐོབ་མ་ཐུབ་
པས། ངས་དེ་རིང་ཁྱད་མཚར་གྱི་ཚོད་ལྟ་བརྒྱུད་དེ། ཁྱེད་ལ་ཡོད་ཚད་ཞིབ་བརྗོད་
བྱས་ནས་རང་ཉིད་སྡུག་བསྔལ་ལས་གྲོལ་བར་བྱ་རྒྱུ་ཡིན། འདི་དག་ཡོད་ཚད་ཧ་
ཅང་མཚར་བོ་ཡིན་པ་ངས་ཤེས་ཡོད། ཡིན་ནའང་། ཁྱེད་ཀྱིས་ཐེ་ཚོམ་སྤུ་ཙམ་ཡང་
མེད་པར་ངའི་གྲོས་གཞི་དང་ལེན་བྱས་པས། ངས་ཁྱེད་ལ་སྙིང་ཐག་པ་ནས་ཐུགས་
རྗེ་ཞུ།
“རེད། ངས་བཤད་མྱོང་བ་ལྟར། ཁྱེད་ལ་རང་གི་མི་ཚེའི་ནང་དུ་ཐེངས་
གཅིག་ཁོ་ན་ལས་མེད་པའི་ཉིན་གཅིག་པུ་དེ་བརྗོད་འདོད———གཞན་པ་ཡོད་ཚད་
ངས་བལྟས་ན་སྙིང་བོ་སྤུ་ཙམ་ཡང་མི་འདུག་ལ། གཞན་པར་མཚོན་ནའང་བྲོ་བ་
ཡོད་མི་སྲིད། ང་རང་མོ་ལོ་ཞེ་གཉིས་ལ་སོན་དུས། འཚོ་བ་སྔར་བཞིན་རྒྱུན་ལྡན་
གྱི་གོམས་སྲོལ་ལས་ཨེན་ཙམ་ཡང་འགོངས་མ་ཐུབ། ངའི་ཕ་མ་གཉིས་པོ་ནི་སི་ཁ་
ཊི་ལན་ཌིའི་སྟོབས་འབྱོར་ལྡན་པའི་གྲོང་གསེབ་ཀྱི་མི་དྲག་ཡིན་ལ། ང་ཚོར་བཟོ་གྲྭ་
ཆེན་པོ་ཁ་ཤས་དང་ས་ཞིང་མང་པོ་ཡོད་པས། གྲོང་གསེབ་ཀྱི་སྐུ་དྲག་གི་འཚོ་བ་རོལ་
བཞིན་ཡོད་ཅིང་། ལོ་གང་བོའི་དུས་ཚོད་མང་ཤོས་ང་ཚོ་གཞིས་ཀ་རུ་བསྡད་ཡོད་
པ་དང་། དགུན་ཁའི་སྤྱི་འབྲེལ་དུས་ཚིགས་སུ་ལོན་ཌོན་དུ་བསྡད་ཡོད། མོ་ལོ་བཅོ་
བརྒྱད་ཡིན་པའི་སྐབས་སུ། སྤྱི་འབྲེལ་འདུ་ར་ནས་ངའི་ཁྱོ་ག་ངོ་ཤེས་ཤིང་། ཁོ་ནི་
སྙན་གྲགས་ཡོད་པའིRཁྱིམ་རྒྱུད་ཀྱི་བུ་འབྲིང་བ་ཡིན་ལ། ཧིན་རྡུའི་དམག་དཔུང་དུ་
ལོ་བཅུར་དམག་སྐུལ་དང་ལེན་བྱས་མྱོང་། ངེད་གཉིས་འཕྲལ་དུ་གཉེན་སྒྲིག་བྱས་
ཤིང་། ངེད་ཅག་གི་སྤྱི་འབྲེལ་སྐོར་ཁག་ཏུ་སེམས་སྐྱིད་པོས་འཚོ་བ་རོལ་མྱོང་། ལོ་
གཅིག་ནང་ཟླ་གསུམ་ལ་ལོན་ཌོན་དུ་བསྡད་པ་དང༌། ཟླ་གསུམ་ལ་གཞིས་ཀ་ནས་
བསྡད་པ་ཡིན། དུས་ཚོད་ལྷག་མ་རྣམས་ཨི་ཐ་ལི་དང་སི་ཕན། ཧྥ་རན་སི་སོགས་
སུ་ལྟ་སྐོར་སྤྲོ་གསེང་དུ་སོང་། ངེད་གཉིས་གཉེན་སྒྲིག་པའི་ཚུན་གྱི་འཚོ་བར་བགེགས་
བར་ཆད་དང་མི་འདོད་རྐྱེན་ངན་ཅི་ཡང་མ་བྱུང་ཞིང༌། བུ་གཉིས་ཡོད་པ་ད་ལྟ་
འཚར་ལོངས་བྱུང་ནས་དར་མར་གྱུར་ཡོད། ང་རང་མོ་ལོ་བཞི་བཅུར་སོན་པའི་ལོ་
དེར། ངའི་ཁྱོ་ག་གློ་བུར་དུ་ཚེ་ལས་འདས། ཁོ་རང་ཚ་བ་ཆེ་བའི་ས་ཁུལ་དུ་བསྡད་
རིང་མཆིན་ནད་བྱུང་ཞིང་། ཐེངས་དེར་ཁོའི་ནད་རྙིང་འཕར་བ་དངོས་གནས་སྐྱི་
གཡའ་བ་ཞིག་སྟེ། སྔ་གཞུག་ཏུ་གཟའ་འཁོར་གཉིས་མ་འགོར་བའི་རིང་ལ། ཁོ་
ང་དང་གཏན་དུ་གྱེས་སོང་། ངའི་བུ་ཆེ་བ་སྐབས་དེར་བྱ་བའི་ནང་ཞུགས་ཡོད་པ་
དང་། བུ་ཆུང་བ་སློབ་ཆེན་འགྲིམ་བཞིན་ཡོད།——དེ་བས་ཞག་མ་གཅིག་གི་རིང་
ལ་ང་རང་གྲོགས་མེད་ཁེར་ཧྲེང་དུ་གྱུར། ང་ལྟ་བུའི་ཁྱིམ་མི་ལྷན་འཛོམ་དང་འཚོ་
བ་སྐྱིད་པོར་གོམས་ཡོད་པ་ཞིག་གིས་གློ་བུར་འགྲོ་རོགས་གྲིབ་མ་དང་ཉལ་རོགས་
པུས་མོ་ཟེར་བ་ལྟར་གཅིག་པུར་ལུས་དུས། དངོས་གནས་སྡུག་བསྔལ་དེ་སྐད་ཆས་
མཚོན་ཐབས་མི་འདུག སྟོང་སིང་སིང་གི་ཁང་བའི་ནང་དུ། དངོས་པོ་རེ་རེས་ང་
ལ་སྙིང་ནས་བརྩེ་བའི་ཁྱོ་ག་དང་བྲལ་བ་དོན་དངོས་ཡིན་པའི་སྐྱོ་སྡུག་གི་ན་ཟུག་སློང་
པས། ངའི་སེམས་སུ་གནས་དེ་རུ་ཡང་བསྐྱར་ཉིན་གཅིག་ལ་སྡོད་དགོས་ཀྱང་དཔེ་མི་
སྲིད་པ་ཞིག་རེད་སྙམ། དེ་བས་རྗེས་ཀྱི་ལོ་འགར། གལ་ཏེ་བུ་གཉིས་པོས་ད་དུང་
གཉེན་མ་བསྒྲིག་ན། ང་རང་ཕྱི་རོལ་གྱི་ཡུལ་ལྗོངས་ལ་ལྟ་སྐོར་དུ་འགྲོ་རྒྱུའི་སེམས་
ཐག་བཅད།
“སྐབས་དེ་ནས་བཟུང་། ས་ཕལ་ཆེར་རང་ཉིད་ཀྱི་འཚོ་བར་དོན་སྙིང་དང་
སྤྱོད་གོ་སྤུ་ཙམ་ཡང་མེད་པ་ཚོར། ལོ་ངོ་ཉེར་གསུམ་གྱི་རིང་ལ་ང་དང་གྲིབ་མ་ལྟར་
འགྲོགས་པའི་ཁ་ཞེ་གཉིས་མེད་ཀྱི་བཟའ་ཟླ་གཏན་དུ་བཞུད་ཅིང༌། བུ་ཕྲུག་ཚོར་ང་
དགོས་མཁོ་མི་འདུག་པས། ངས་རང་གི་སྐྱོ་སྣང་དང་ཡི་མུག་གིས་ཁོ་ཚོའི་ལང་ཚོར་
ཕོག་ཐུག་གཏོང་བར་སེམས་ཁུར་བྱས་ལ། ང་རང་ཉིད་ལ་འདུན་པ་དང་རེ་སྨོན་ཅི་
ང་མེད། ཐོག་མར་ང་རང་ཕ་རི་སིར་གནས་སྤར་བ་དང༌། བློ་གཏད་རེ་བཅོལ་
གང་ཡང་མེད་ཕྱིར། ཚོང་རར་ཉུལ་བ་དང་དངོས་མང་བཤམས་སྟོན་ཁང་ལ་ལྟ་སྐོར་
དུ་སོང་བ་ཡིན། ཡིན་ནའང་ཉེ་འགྲམ་གྱི་གྲོང་ཁྱེར་དེ་དང་བྱ་དངོས་མཐའ་དག་ངའི་
བློ་ངོར་ཧ་ཅང་རྒྱུས་མེད་དུ་སྣང༌། ངས་འདུན་ལྭ་གྱོན་པ་མཐོང་ནས་ཁོ་ཚོས་གུས་
གུས་ཞུམ་ཞུམ་གྱིས་ང་ལ་ཡིད་ཕངས་པའི་མིག་མདངས་ཀྱིས་ལྟ་བར་བཟོད་ཐབས་
བྲལ་བས་མི་གཞན་པར་གཡོལ་བྱོལ་བྱས། ཟླ་ངོ་དེ་དག་ལ་ང་གང་སར་འཁྱམས་
རུང༌། ཡིད་ཀྱི་སྐྱོ་བ་སངས་ཐབས་བྲལ། རྣམ་པར་མི་གཡེང་བར་རྗེབ་སེའི་མི་ནང་
བཞིན་ཡུལ་བྱོལ་གྱི་འཚོ་བ་དེ་ཇི་ལྟར་བསྐྱལ་བ་ངས་ཡང་བསྐྱར་གསལ་བོ་ཞིག་བརྗོད་
ཐབས་མི་འདུག ངས་ཤེས་པ་ནི། འཕྲལ་དུ་འཆི་བདག་གི་ཞགས་པས་ངའི་སྐྱོ་སྡུག་
གི་མི་ཚེ་མཇུག་བསྒྲིལ་བར་རྟག་ཏུ་སྨོན་ལམ་བཏབ་ཀྱང༌། རང་ལ་སྐོམ་པ་ཆུ་འདོད་
ཀྱི་རེ་བ་འདི་མྱུར་དུ་འགྲུབ་པར་ནུས་པས་ཕོངས།
“ང་ཡུགས་མོར་བུད་པའི་ཕྱི་ལོར། ཡང་གཅིག་བཤད་ན་ང་མོ་ལོ་ཞེ་གཉིས་
ལོན་པའི་ལོ་དེར། དཔྱིད་ཟླ་གསུམ་པའི་ཟླ་མཇུག་ལ་ང་རང་མོན་ཐེ་ཁ་ལོ་རུ་བྲོས་
ནས་འབྱོར། ངས་དེ་ནི་བྲོས་བྱོལ་དུ་གཏན་ནས་ཁས་ལེན་ཐབས་མེད་པར། རིན་
ཐང་སྤུ་ཙམ་ཡང་མེད་ཅིང་འཁྱོལ་བར་དཀའ་བའི་ལོ་ཟླ་དེ་ཕར་བསྐྱལ་ཆེད་
ཡིན། དྲང་མོར་བཤད་ན། དེ་ནི་ལས་མེད་རྣམ་གཡེང་དང་། ཡིད་སེམས་
སྟོང་སིང་སིང་དུ་སྣང་བས། ཕལ་ཆེར་སྐྱུག་བྲོ་བ་བཞིན་མནར་གཅོད་ཚད་མེད་
ཐེབས། སྟོང་སིང་སིང་གི་ཚོར་བ་འདི་མ་མཐའ་ཡང་ཕྱིའི་ངར་ཤུགས་ཆུང་ངུས་ཁ་
གསབ་བྱེད་དགོས། ངའི་སེམས་ཁམས་ཅི་ལྟར་ལྷིང་འཇགས་ཡིན་ན། སྟོབས་ཤུགས་
ཆེན་པོ་ཞིག་གིས་ང་རང་འཚོ་བའི་འཕང་ལོའི་འཁོར་ཚད་ཆེས་མགྱོགས་པའི་གནས་
སུ་དེད་པའི་ཚོར་བ་སྐྱེས། འཚོ་བའི་ཉམས་མྱོང་སྤུ་ཙམ་ཡང་མེད་པའི་མིར་མཚོན་
ནས་བཤད་ན། གཞན་གྱིས་ངར་ཤུགས་བསྩལ་བའི་བརྩེ་དུང་གི་གཡོ་འགུལ་ནི་སྔར་
བཞིན་རང་གི་དབང་བོའི་མྱོང་བརྒྱུད་ཡིན་པས། ཟློས་གར་ལ་ལྟ་བའམ་ཡང་ན་རོལ་
དབྱངས་ལ་ཉན་པ་བཞིན་ནོ། །
“དེའི་རྐྱེན་གྱིས་ང་ཡང་དུས་རྒྱུན་དུ་ཤོ་ཁང་དུ་སོང་ཞིང་། གཞན་གྱི་ངོ་གདོང་
གི་དགའ་དགའ་སྤྲོ་སྤྲོའམ་ཡང་ན་ངོ་མཚར་བརྗོད་ཀྱིས་མི་ལང་བའི་ཉམས་འགྱུར་
མཐོང་དུས། སེམས་པ་མཚོ་རླབས་བཞིན་དུ་འཕྱོ་ཞིང་སྐྱོམ། ཡིན་ནའང་ནང་
སེམས་མཐའ་གཅིག་ཏུ་སྐྱི་གཡའ་བའི་ལངས་འཇགས་ཀྱི་རྣམ་པར་གནས་པ་དེས་ལྡོག་
སྟེ་ང་ལ་ངར་སྐུལ་གནང༌། ཡང་གཅིག་བཤད་ན་ངའི་ཁྱོ་ག་ཚེ་ལས་མ་འདས་པའི་
སྔོན་དུ་སྐབས་རེར་ཤོ་ཁང་དུ་འགྲོ་བར་དགའ་ཞིང༌། ཧོལ་རྒྱུག་དང་གཤིས་གྱོང་མིན་
ནའང་། ངས་བསམ་བཞིན་དུ་མ་ཡིན་པར་གོང་བཀུར་དང་གཞུང་དྲང་གི་བསམ་པ་
བཅངས་ནས་མུ་མཐུད་དུ་ཁོའི་སྔོན་ཆད་ཀྱི་གོམས་གཤིས་སྣ་ཚོགས་རྒྱུན་འཁྱོངས་བྱེད་
བཞིན་གནས་དེ་ནས་ཉིན་ཞག་གཅིག་བསྐྱལ་མགོ་བརྩམས་ཤིང༌། དེ་ནི་རྒྱན་སྐུག་
པ་གང་རུང་ལས་མི་སེམས་འགུལ་བར་བྱེད་པས། ངའི་ལས་དབང་ལོ་མང་པོར་ཐོག་
མཐའ་བར་གསུམ་དུ་དེ་ཡི་ཆེད་དུ་སྐྱོ་བས་མནར།
“ཉིན་གུང་གི་དུས་སུ། ངས་ད་དུང་ངེད་ཚང་གི་ཤ་ཉེ་སྐུ་དྲག་གི་ཐོབ་ཅན་
ལྕམ་ M དང་མཉམ་དུ་གུང་ཟས་ལ་རོལ། དགོང་ཟས་ཟོས་རྗེས་ངའི་སྣང་བར་ངལ་
བས་དེ་ཙམ་དུབ་མེད་པས། མྱུར་དུ་གཉིད་ཐབས་མི་འདུག་སྙམ་སྟེ། ཤོ་ཁང་དུ་
སོང་བ་དང༌། ང་རང་གིས་རྒྱན་མ་སྐུགས་པར། སྐུགས་སྟེགས་སོ་སོའི་བར་དུ་
ཕར་འགྲོ་ཚུར་འོང་བྱས་ནས་བསྡད་ཅིང༌། དམིགས་བསལ་གྱི་བྱེད་ཐབས་སྤྱད་དེ་
ཉོག་ཟིང་གི་རྒྱན་སྐུགས་པ་ཚོར་ལྟད་མོ་བལྟས། ངས་བཤད་པའི་དམིགས་བསལ་
གྱི་བྱེད་ཐབས་ཟེར་བ་ནི་འདས་ཟིན་པའི་ཁྱོ་གས་བསླབས་པའི་བྱེད་ཐབས་དེ་ཡིན་
ཏེ། ཐེངས་ཤིག་ངས་མི་གཞན་པས་རྒྱན་སྐུག་པར་བལྟས་ནས་སུན་སྣང་སྐྱེས་པས་
ཁོར་འཁང་ར་བྱས་པ་དང༌། ནམ་རྒྱུན་གཅིག་མཚུངས་ཀྱི་ངོ་གདོང་དེ་དག་ལ་
བལྟས་བསྡད་ན་དངོས་གནས་ཆོ་མེད་པས། རྒྱབ་བསྙེས་རྐུབ་སྟེགས་སུ་ཆུ་ཚོད་ཁ་
ཤས་ལ་ཙོག་པུར་བསྡད་རྗེས་ད་གཟོད་རྒྱན་སྐུག་བཞིན་པའི་སྐམ་རིད་ཀྱི་བགྲེས་མོ་
དང༌། གཡོ་འཕྲུལ་ཆེ་བའི་ཆེད་ལས་རྒྱན་སྐུག་ཁྲམ་པ། ཏག་སེ་རྩེད་བཞིན་པའི་
འཆལ་མོ་ཚང་མ་མི་ལ་དོགས་པ་སློང་བའི་ལྟས་ངན་ཁོ་ནར་སྣང་ཞིང༌། ཛ་རེ་
ཛོ་རེ་ཚང་མ་མཉམ་གཅིག་ཏུ་རུབ་པས། མི་འདི་དག་བརྩམས་སྒྲུང་ཆོ་མེད་ནང་
ཞིབ་འབྲི་བྱས་པའི་ཁྲ་ཆིལ་དགུ་ཆིལ་དང་འཆར་ཡན་ངོ་མཚར་ཞིག་རྩ་བ་ནས་མིན་
པར། ཕལ་ཆེར fleurd' élégance དག་དང་ཡོ་རོབ་ཀྱི་སྐུ་དྲག་ཁ་ཤས་དང་འདྲ་
བ་ཁྱེད་ཀྱིས་ཀྱང་ཤེས་སྲིད། དོན་དུ་ལོ་ཉི་ཤུའི་སྔོན་གྱི་ཤོ་ཁང་ནི་ད་ལྟ་ལས་མི་
རྣམས་ཀྱི་ཡིད་དབང་འཕྲོག་པ་ཞིག་སྟེ། རྒྱན་སྐུག་སའི་ཅོག་ཙེའི་སྟེང་ཡར་འགྲིལ་
མར་འགྲིལ་བྱེད་པའི་ལག་དངུལ་དང༌། ཤག་སྒྲ་གྲགས་པའི་དངུལ་སྒོར། གསེར་
འོད་ལམ་ལམ་དུ་འཕྲོ་བའི་ན་ཕའོ་ལེན་གསེར་ཊམ། རྔམ་མཐུག་པའི་ཧྥ་ལང་ལྔ་
ཅན་གྱི་དངུལ་ཊམ་སོགས་གསལ་བོར་མཐོང་ཐུབ། ཡིན་ནའང་དེང་སང་གསར་
དུ་བཞེངས་པའི་མཛེས་ཤིང་བརྗིད་ཆགས་ཀྱི་ཤོ་ཁང་ནི་གྲོང་དམངས་སྐོར་ཞིག་གི་
རྒྱན་སྐུག་སར་གྱུར་ཞིང་། ཡུལ་སྐོར་པར་བརྫུས་པ་དག་གིས་དེ་རུ་སྤྲོ་སྣང་སྤུ་ཙམ་
ཡང་མེད་པར་ཁྱད་ཆོས་ཀྱིས་སྟོངས་པའི་དངུལ་རྡེའུ་ཚར་ནས་མཇུག་སྒྲིལ་བར་ཅི་
མི་སྙམ་མོད། ཡིན་ནའང་དེ་དུས་ངས་དེ་དག་གི་ངོ་གདོང་ལ་བལྟས་པར་འགུལ་
མེད་ཚོར་མེད་དང་རྣམ་འགྱུར་འདྲ་མཚུངས་ཡིན་པས་ཡིད་འགུག་གི་ནུས་པ་མི་
འདུག་སྙམ། ངའི་ཁྱོ་གའི་དགའ་ཕྱོགས་ནི་ལག་པའི་ཐབས་རྩལ་ཡིན་ལ། དེ་ནི་
ལག་པའི་ཐབས་རྩལ་ལ་འཆད་འགྲེལ་བྱེད་ཐབས་ཤིག་ཡིན། རྗེས་སུ་ཁོས་ང་ལ་
ཁྱད་པར་ཅན་གྱི་ལྟ་ཞིབ་བྱེད་ཐབས་ཤིག་བསླབས་ཤིང་། དེ་ནི་ལོགས་ཤིག་ཏུ་ཉབ་
ཉོབ་ཀྱིས་ལངས་འདུག་པ་ལས་བྲོད་སྣང་འཕེལ་བ་དང་སྤྲོ་ངར་རྒྱས་པ། གཟབ་ནན་
ཡིན་པ་དང་། ཡང་གཅིག་བཤད་ན། གཞན་པའི་ངོ་གདོང་ལ་གཏན་ནས་མི་བལྟ་
བར་ཅོག་ཙེ་གྲུ་བཞི་དབྱིབས་ཁོ་ནར་བལྟ་བ་དང༌། གྲུ་བཞིའི་དབྱིབས་ལས་མིའི་
ལག་པ་ཁོ་ནར་བལྟ་དགོས་ཏེ། ལག་པའི་འགུལ་སྟངས་ཁྱད་པར་ཅན་ཁོ་ནར་བལྟ་
དགོས། ཁྱེད་ཀྱི་མིག་ཟུང་གིས་ལྗང་མདོག་གི་ཅོག་ཙེ་ཁོ་ནར་བལྟ་བའི་གོ་སྐབས་
འགྲིག་མིན་ངས་མི་ཤེས་མོད། ལྗང་མདོག་གི་གྲུ་བཞི་ཁོ་ནར་བལྟས་ཏེ། གྲུ་བཞིའི་
ཁྲོད་ཀྱི་མདེའུ་དེ་བཟི་བོ་ཞིག་དང་འདྲ་བར་འཁྱར་འཁྱོར་གྱིས་གྲངས་ཀ་ཞིག་ནས་
གྲངས་ཀ་གཞན་ཞིག་གི་བར་དུ་མཆོང་ཞིང་། གྲུ་བཞིར་བྲེས་པའི་དྲ་མིག་རེ་རེའི་
ནང་དུ་ཤོག་སྒོར་རེ་རེ་ལྡིང་སྐོར་རྒྱག་པ་དང༌། གསེར་ཊམ་དང་དངུལ་ཊམ་རེ་རེ་
མར་བབས་པ་དེ་སོན་འདེབས་པ་དང་འདྲ། དེའི་རྗེས་རྒྱན་སྐུག་སྟེགས་བུའི་དོ་དམ་
པའི་སྨྱུག་ཤལ་དེ་ཟོར་བ་རྣོན་པོ་ཞིག་དང་འདྲ་བར་འཁྱུག་ཙམ་གྱིས་སྒོར་མོ་ཡོད་
ཚད་ཧྲིལ་གྱིས་བྲེགས་པ་དང༌། ཡང་ན་དེ་དག་གྲོ་སྙེ་ལྟར་རྒྱལ་མཁན་གྱི་མདུན་དུ་
དེད། ཟུར་དེ་ལྟ་བུའི་ངོས་ནས་བལྟས་ན། འགྱུར་ལྡོག་འབའ་ཞིག་འབྱུང་བ་ནི་ལག་
ཟུང་རེ་རེ་ཡིན་ལ།—ལྗང་མདོག་གི་ཅོག་ཙེའི་མཐའ་བཞི་བོར་རྣམ་རིག་གསལ་བ་
དང་ཟིང་སློང་འཇགས་མེད། སེམས་ཞིབ་མོས་ངང་སྒུག་བྱེད་པའི་ལག་པ་མང་པོ་
ཡོད་ཅིང༌། སོ་སོའི་མི་འདྲ་བའི་ཕུ་ཐུང་ལས་ལག་མགོ་ཕྱིར་འདོན་པར་བྱེད། ལག་
པ་ཚང་མ་གཅན་གཟན་གཏུམ་པོ་ཞིག་དང་འདྲ་བར་ཧོབ་ཀྱིས་འཁྱེར་བར་སྟ་གོན་
བྱས་འདུག་ཅིང༌། དེ་དག་གི་ཚུགས་ཀ་སྣ་ཚོགས་ཡིན་ལ་ཁ་དོག་ཀྱང་མི་འདྲ། ལ་
ཤས་ཀྱི་ལག་ངོས་འཇམ་ཞིང་རྒྱན་ཆ་བཏགས་མེད་ལ། ཁ་ཤས་ཀྱིས་མཛུབ་དཀྲིས་
དང་སིལ་སིལ་དུ་གྲགས་པའི་མཁྲིག་རྒྱན་གྱོན་ཡོད། ལ་ལའི་ལག་པར་བ་སྤུ་སྐྱེས་
ནས་གཅན་གཟན་གྱི་སྡེར་སུག་དང་འདྲ་ཞིང༌། ལ་ལའི་རྔུལ་ཆུས་སྦངས་པའི་ལག་
ཁུག་དེ་མཱན་ཉ་དང་མཚུངས། འོན་ཀྱང་སེམས་འཚབ་པར་མ་བཟོད་པས་ཚང་མ་
ཅུང་ཙམ་འདར་གྱིན་འདུག
“ང་དུས་རྒྱུན་རྟ་རྒྱུག་ཐང་ཆེན་དུ་འགྲོ་ན་སྙམ། འགྲན་སྡུར་མགོ་རྩོམ་
དུས། ནུས་ཤུགས་ཡོད་རྒུས་ངར་ཤུགས་རྒྱས་པའི་རྟ་ཁ་ལྷོད་དེ་དེ་དག་སྔོན་ལ་ཤོར་
བར་གཡོལ་ཆེད་མཆོང་རྒྱུག་བྱེད་པ་དང་། རྟ་དེ་དག་ཀྱང་དེ་ལྟར་ལུས་ཡོངས་སུ་
བང་རྩལ་གྱིས་སྙེམས་ཤིང་མགོ་འཕང་ཡར་བཏེགས་ཏེ་རྨིག་བཞི་བང་དུ་རྡེབ་པར་
བྲེལ། ལག་པ་འདི་དག་གིས་ཅི་ལྟར་སྒུག་པ་དང་ཅི་ལྟར་བརྐྱངས་པ། ཅི་ལྟར་
འདུག་པ་སོགས་ལས་དེའི་བདག་པོ་མི་ཅི་ལྟ་བུ་ཞིག་ཡིན་པ་ཤེས་ཐུབ། གལ་ཏེ་
ལག་པས་དམ་དུ་འཆང་སྟེ་མི་ལྷོད་ན། ཁོ་ནི་ངེས་པར་དུ་རང་གཤིས་འདོད་རྔམ་
ཅན་ཞིག་ཡིན། གལ་སྲིད་ལག་པ་ལྷོད་ནས་ཤུགས་མེད་ན། དེ་ནི་ངེས་པར་དུ་
བག་མེད་རྒྱས་སྤྲོས་ལ་གོམས་པ་ཞིག་ཡིན་ངེས། གལ་ཏེ་ལག་པ་བག་ཕེབས་ཞི་
འཇམ་དང་ལྡན་ན། ཁོ་ནི་ངེས་པར་དུ་ལྐོག་ཇུས་ལ་མཁས་པ་ཞིག་ཡིན། གལ་སྲིད་
ལག་པ་འདར་ཞིང་མཁྲིག་མ་བར་མེད་དུ་འགུལ་ན། དེ་ནི་ཤིན་ཏུ་རེ་ཐག་ཆད་པ་
ཡིན། སྒོར་མོ་འཛིན་པའི་ལག་པའི་བྱ་བྱེད་ཀྱིས་གློག་འཁྱུག་པ་བཞིན་རང་གཤིས་
སྣ་ཚོགས་ལྷང་ལ་ཕུད་ཅིང༌། ལ་ལས་དངུལ་སྒོར་བརྫིས་ནས་རྡོག་གཅིག་ཏུ་དྲིལ་
ལ། ལ་ལས་དོགས་པ་ཚ་བོས་སྒོར་མོ་སིལ་བུར་བསྣད། ལ་ལ་ཨ་ཐང་ཆད་ནས་
ལག་པ་འགུལ་འདོད་མེད་པ་དང༌། ཤོ་རྡེའུ་འཕེན་དུས་ཅི་མི་སྙམ་པར་སྒོར་མོ་དེ་
རུ་བཞག་ཅིང་མི་སྒུལ་བར་འཇོག བཤད་ཚུལ་ཞིག་ལ་རྒྱན་སྐུག་པ་ལས་མིའི་རང་
གཤིས་མཐོང་ཐུབ་ཟེར་བ་ངས་ཤེས་ཡོད། ཡིན་ནའང་ངས་བལྟས་ན། རྒྱན་སྐུག་
པའི་སྐབས་ཀྱི་ལག་པས་མི་གཤིས་སྔར་ལས་གསལ་བོ་ལྷང་ལ་ཕུད་ངེས། དེའི་རྒྱུ་
མཚན་ནི་ཤོ་མཁན་ཚང་མའམ་ཡང་གཅིག་བཤད་ན། ཤོ་མཁན་ཡོད་ཚད་ལས་ཕལ་
ཆེ་བས་གང་མྱུར་གྱིས་རང་གི་ངོ་གདོང་གི་ཉམས་འགྱུར་ཚོད་འཛིན་བྱེད་ཤེས ——ཁོ་
ཚོའི་གོན་པའི་གོང་ཁར། ཚང་མས་བརྩེ་བ་གཡོ་མེད་ཀྱི་བབ་ཆགས་པའི་གདོང་
འབག་གྱོན་ཡོད་དེ-—— བཙན་གྱིས་ཟ་འགྲམ་གྱི་གཉེར་རིས་མར་འཐེན་དུ་བཅུག་
པ་དང་། ཨམ་གཙིགས་བསྡམས་ནས་ནང་སེམས་ཀྱི་འགྱུར་བ་ཚོད་འཛིན་བྱས་
ཏེ། མིག་ཟུང་ལས་ཟིང་ཟིང་གི་སེམས་ཁམས་ལྷང་ལ་མི་འཕུད་ཅིང༌། གདོང་རྩ་
སྔོན་པོ་གསལ་བོར་མངོན་པའི་གདོང་གི་ཤ་གནད་ལྷོད་ལ་ཕབ་པ་དང༌། བསམ་
བཞིན་དུ་ཁྱད་འཕགས་མཆོག་གྱུར་དང་ Impassibilité ཉམས་འགྱུར་བཅོས་མ་ཞིག་
ཟོལ་གྱིས་སྟོན། ཡིན་ནའང་དེའི་རྐྱེན་གྱིས་ཁོ་ཚོས་སྲོག་བསྡོས་ཏེ་བློ་རྩེ་གཅིག་ཏུ་
བསྒྲིམས་ནས་གདོང་གི་རྣམ་འགྱུར་གྱི་ཚོད་འཛིན་པ་དང༌། གཤིས་ཀའི་ཆེས་མངོན་
གསལ་གྱི་ཆ་དེར་ཚོད་འཛིན་པས། ལག་པའི་བྱ་བྱེད་བརྗེད་པ་དང་། གཞན་གྱིས་
ཁོ་ཚོའི་ལག་པ་ཁོ་ནར་ལྟ་ཞིབ་བྱེད་བཞིན་ཡོད་པ་བརྗེད་དེ། ལག་ཟུང་ལས་འཛུམ་
མདངས་མངོན་པའི་མཆུ་སྒྲོས་དང་བསམ་བཞིན་དུ་བག་ལ་ཕབ་པའི་མིག་མདངས་
ལས་གསང་འདོད་པ་ཡོད་ཚད་དཔག་ཐུབ། སྐབས་དེར། ལག་པས་འཛེམ་དོགས་
ཅི་ཡང་མེད་པར་ཆེས་ཟབ་སར་སྦས་པའི་གསང་བ་ཡོད་ཚད་ཝ་ལེར་སྟོན། དེའི་
ཕྱིར། ངེས་པར་དུ་སྐད་ཅིག་མའི་དུས་ཤིག་འབྱུང་དགོས་ཡོད་དེ། སྐབས་དེར་
སྟོབས་ཤུགས་ཡོད་ཚད་བཏོན་ནས་ད་གཟོད་ཚོད་འཛིན་བྱས་པའི་མཛུབ་མོ་གཉིད་
ལས་མ་སད་པར་ཁོ་ཚོའི་ཁྱད་དུ་འཕགས་པའི་སྒྱིད་ལུག་གི་རྣམ་པ་ལས་ཐོལ་གྱིས་
བསྲིངས་པ་དང་འདྲ་ལ། དེ་ནི་འཁོར་སྡེར་ནང་གི་ཤོ་མདེའུ་རྡེའུ་གཞོང་དུ་ལྷུང་
སྟེ། འུར་འུར་གྱིས་རྒྱན་བྱང་ཨང་རྟགས་བསྒྲགས་པའི་སྐད་ཅིག་མ་དེར། ལག་པ་
བརྒྱ་ལྷག་གམ་ཡང་ན་ལག་པ་ལྔ་བརྒྱ་ལྷག་གིས་རང་དབང་མེད་པར་གདོད་མའི་
རང་ནུས་ལ་བརྟེན་ནས་རང་རང་གི་འགུལ་སྟངས་སྟོན་པས། མི་ལ་གཞིགས་ནས་
དབྱེ་ན་ཚང་མ་གཅིག་འདྲ་མིན་ཏེ། གལ་ཏེ་སུ་ཞིག་ང་དང་འདྲ་བར། ངའི་ཁྱོ་གའི་
དགའ་ཕྱོགས་དེའི་རིགས་ལ་ཧ་ཅང་རྒྱུས་མངའ་བ་དང༌། ལག་པའི་ཐབས་རྩལ་
འགྲན་ས་དེར་ལྟ་ཞིབ་བྱེད་པར་གོམས་ཡོད་ཚེ། ངེས་པར་དུ་གཤིས་ཀ་འདྲ་མིན་
སྣ་ཚོགས་ནམ་རྒྱུན་བློ་ཡུལ་ལས་འདས་ཤིང་བྱེད་ཐབས་མི་འདྲ་བའི་སྟེང་ནས་ཕྱིར་
མངོན་པ་ཚོར་སྲིད་ལ། ཟློས་གར་རམ་ཡང་ན་རོལ་མོ་དང་བསྡུར་ན་དེ་བས་ཀྱང་
མི་སེམས་སྒུལ་ཐུབ་པས། ངས་ཁྱེད་ལ་གསལ་བོར་བརྗོད་ཐབས་མི་འདུག ལག་
པར་དོན་དུ་འཁྲབ་སྟོན་བྱེད་ཐབས་སྟོང་ཕྲག་ཡོད་དེ། ལ་ལ་སྤུ་སོབ་སོབ་ཏུ་སྐྱེས་
པའི་གཅན་གཟན་གྱི་སྡེར་མོ་འཁྱོག་པོ་དང་འདྲ་བས། འབུ་སྡོམ་བཞིན་སྒོར་མོ་
དམ་པོར་འཛིན་ཞིང༌། ལ་ལ་འཚེར་སྣང་གིས་འདར་ནས་མཚམས་མི་འཇོག་པ་
དང་། ཁྲག་མདོག་མེད་པའི་སེན་མོ་སྐྱེས་པས། ཕལ་ཆེར་སྒོར་མོ་ལེན་མི་ཕོད། ལ་
ལ་ཡ་རབས་ཚུལ་དང་མཐུན་ཞིང་ལ་ལ་དམན་པ་ཐ་ཤལ་ཡིན་པ་དང༌། ལ་ལ་
གཏུམ་དྲག་ཡིན་ལ། ལ་ལ་ངོ་ཚས་འཁུམས། ལ་ལ་ཐབས་མང་ཇུས་མཁས་ཡིན་པ་
དང༌། ལ་ལ་རྨོངས་རྟུལ་གྲགས་མེད་ཡིན—ཡིན་ནའང་དེ་དག་ཚང་མ་བྱིངས་
དང་མི་འདྲ། དེའི་རྒྱུ་མཚན་ནི་ལག་ཟུང་རེ་རེ་ཡིས་ཁྱད་མཚར་གྱི་མི་ཚེ་ཞིག་མཚོན་
ཡོད་ལ། རྒྱན་སྐུག་སྟེགས་བུ་དོ་དམ་བྱེད་པའི་མི་དེ་དག་གི་ལག་ཟུང་བཞི་ལྔ་བོ་
ལས་གཞན། མི་དེ་དག་གི་ལག་པ་ཚང་མ་འཕྲུལ་འཁོར་དང་འདྲ་བས། འཁོར་
རྒྱུག་བྱེད་དུས་ཞི་འཇམ་གནད་ལ་འཁེལ་ཞིང༌། ལས་སྒོ་ཁོ་ནར་ཐག་གཅོད་པ་
ས་གཞན་ལ་དོ་སྣང་མི་བྱེད་པ་དང༌། སྔར་ལས་འཁྲུག་ཆ་དོད་པའི་ལག་པ་དེ་
དག་དང་བསྡུར་ན། དངུལ་སྒོར་བརྩི་ཆས་ཐོག་གི་ཁྲོག་སྒྲ་གྲགས་པའི་རྣོ་ལྕགས་
ཀྱི་གློག་སྒོ་དང་འདྲ། ཡིན་ནའང་། ཞི་ལྷོད་ཀྱི་ལག་ཟུང་དེ་དག་དེ་ཚོའི་ཁྲོ་ངར་
མེ་ལྟར་ཚ་བའི་སྐུག་རར་ཞུགས་འདོད་ཀྱི་སྤུན་ཟླ་དང་བསྡུར་བའི་དབང་དུ་བཏང་
ན། རྒྱུ་མཚན་དེས་མི་རྣམས་ཧ་ལས་པར་བྱེད། ངས་བཤད་འདོད་པ་ནི། དེ་
དག་གཞན་དང་མི་འདྲ་བར་ལུས་ལ་ལས་གོས་གྱོན་པ་དང༌། ཉེན་རྟོག་པ་ནང་
བཞིན་མི་ཚོགས་ལང་ལོང་དུ་འཕྱུར་བའི་མང་ཚོགས་ཀྱི་ཟང་ཟིང་ཁྲོད་འགྲེང་བ་དང་
འདྲ། གཞན་ཡང་དེའི་ཁར་ང་རང་མི་སྒེར་གྱི་ངར་ཤུགས་བསྣན་ཏེ། བསྟུད་མར་
ཉིན་འགར་བལྟས་པས་ལག་པ་ཁ་ཤས་ཀྱི་གོམས་གཤིས་དང་དགའ་ཕྱོགས་ཁ་ཤས་
རྒྱུས་ལོན་བྱས། ཉིན་ཁ་ཤས་འགོར་རྗེས། ངས་དེ་དག་གི་ཁྲོད་དུ་ངོ་ཤེས་རྙེད་པ་
དང་། དེ་དག་མི་བཞིན་དུ་སྤྲོ་སྣང་སྦྱིན་པ་དང་སུན་སྣང་སྐྱེད་པའི་རིགས་གཉིས་
སུ་ཕྱེས། ལག་པ་ལ་ལར་ཉམས་འགྱུར་མེད་ཅིང༌། འདོད་ཧམ་ཆེ་བས། སུན་སྣང་
ཚད་མེད་སྐྱེད་པ་དང་། ལྟ་བར་མི་བཟོད་པའི་ལྗན་ལྗིན་དང་འདྲ་བས་ནམ་ཡང་
མིག་གི་མདའ་མོ་གཞན་ལ་འཕངས། ཡིན་ནའང་རྒྱན་སྐུག་སྟེགས་བུར་མངོན་པའི་
ལག་པ་གསར་བ་ཚང་མ་ང་ལ་མཚོན་ན་ཉམས་མྱོང་ཐེངས་ཤིག་ཡིན་པས། མཚར་
སྣང་བསྐྱེད་ཅིང་། དུས་རྒྱུན་དུ་གདོང་ལ་ལྟ་རྒྱུ་བརྗེད། མཐོ་རུ་བཏེགས་པའི་ངོ་
གདོང་དེ་ལྭ་བའི་གོང་ཁ་དང་འབྲེལ་ལ། དེ་ནི་སྤྱི་འབྲེལ་འདུ་རའི་འཁྱག་སིབ་སིབ་
ཀྱི་གདོང་འབག་ཁོ་ན་ཙམ་ལས་མ་འདས་པས། གྲག་མེད་འགུལ་མེད་དུ་གཟབ་
མཆོར་གྱི་ཚི་ལེན་ནམ་ཡང་ན་བཀྲག་མདངས་རྒྱས་པའི་ལྭ་བའི་དང་གའི་གོང་རོལ་དུ་
སྤམ་རྫུས་མངོན་ཡོད།
“མཚན་མོ་དེར་ང་ཤོ་ཁང་དུ་སོང་ཞིང༌། འཚང་ཁས་སྲུབས་ཀ་ཨེན་ཙམ་
ཡང་མེད་པའི་རྒྱན་སྐུག་སྟེགས་བུ་གཉིས་བརྒྱུད་དེ། རྒྱན་སྐུག་སྟེགས་བུ་གསུམ་
པའི་ཕྱོགས་སུ་འགྲོ་དུས། གསེར་ཊམ་ཁ་ཤས་ཀྱང་གྲ་སྒྲིག་བྱས་ཡོད། གློ་བུར་བའི་
སྒྲ་ཞིག་གིས་ང་རང་ཧང་སངས་སུ་བཅུག——དེར་སྐད་ཆ་བཤད་མཁན་མེད་པར་
གནས་ཚུལ་ཛ་དྲག་ཡིན་པ་དང༌། ཁུ་སིམ་པའི་རྐྱེན་གྱིས་ལྡིར་ལྡིར་གྱི་སྒྲ་གྲགས་པ་
དེ་ངལ་གསོ་བའི་བར་སྐབས་ཡིན་པ་འདྲ——ཤོ་མདེའུ་བརྒྱུགས་ཏེ་ཨ་ཐང་ཆད་
ཅིང་ཁོང་ཁྲོ་ཞི་ཐེངས་རེར། ཨང་ཀི་གཉིས་ཀྱི་བར་དུ་འཁྱར་འཁྱོར་བྱེད་པས། ཁོམ་
གསེང་འདིའི་རིགས་འབྱུང་སྲིད —སྐབས་དེར། ཁ་གཏད་ནས་སྒྲ་ཁྱད་པར་བ་
ཞིག་ཐོས་ལ། སྐག་སྐག་གྲགས་པའི་སྒྲ་དེ། མཛུབ་ཚིགས་གཅོག་བཞིན་པ་དང་
འདྲ། ངས་རང་དབང་མེད་པར་ཡ་མཚར་བའི་མིག་དམངས་ཀྱིས་ཁ་གཏད་དུ་
བལྟས། ངས་མཐོང་བ་ནི——ངོ་མ། ང་རང་ཧ་ལས་བྱུང༌། ངས་གཏན་
ནས་མཐོང་མ་མྱོང་བའི་ལག་པ་གཉིས་ཏེ། གཡས་ལག་གཅིག་དང་གཡོན་ལག་
གཅིག གཅན་གཟན་གཏུམ་པོ་གཉིས་ཀྱིས་ཕན་ཚུན་མཆེ་གཙིགས་སྡེར་བགྲད་བྱེད་
པ་དང་འདྲ་བར། བྲེལ་བྲེལ་འཚབ་འཚུབ་ཀྱིས་གཟུགས་པོ་གཞུ་ལྟར་སྒུར་ཏེ། ཕན་
ཚུན་འཐབ་རེས་དང་གཡོལ་གཟུར་བྱེད་པས། མཐར་མཛུབ་ཚིགས་ནས་སྐག་སྒྲ་
གྲགས་ཏེ་སྟར་ཀ་གཅོག་པ་ལྟ་བུའི་སྒྲ་དེ་བྱུང་བ་རེད། དེ་ནི་མཐོང་དཀོན་པའི་ཡིད་
འོང་གི་ལག་པ་གཉིས་རེད། ཕྲ་ཞིང་རིང་ལ་རྒྱུན་ལྡན་དང་མི་འདྲ་མོད། འོན་ཀྱང་
ཤ་གནད་དམ་པོ་ཡིན་ལ—ཤ་མདོག་དཀར་ཞིང་གཙང་བ་དང་། སེན་མོར་ཁྲག་
མདོག་མེད་པས། མཚར་སྡུག་གི་གཞུ་དབྱིབས་སུ་བཀུགས་པར་མུ་ཏིག་གི་བཀྲག་
མདངས་འཚེར་གྱིན་འདུག མཚན་གང་བོར་ངས་ཐོག་མཐའ་བར་གསུམ་དུ་ལག་
ཟུང་དེར་བལྟས—ཡིན་ཏེ། རྒྱུན་ལྡན་དང་མི་འདྲ་བ་དང་ཐ་ན་གཏན་ནས་མེད་
ཟེར་ཆོག་པའི་ལག་ཟུང་དེར་ཅེར་ནས་བསྡད —ཡིན་ནའང་ཐོག་མར་ང་ལ་འདི་
ལྟར་བསམ་ཡུལ་ལས་འདས་པ་དང་ཐ་ན་དེ་དག་གིས་མངོན་པའི་ཁྲོ་ངར་དང༌། མེ་
ལྟར་དབལ་ཚ་བའི་དེ་ཚོའི་ཁྲོ་ངར་གྱི་ཉམས་འགྱུར་དེ། བག་འཁུམ་པ་ལྟར་ཕན་ཚུན་
འཁྲིལ་བ་དང་ཕན་ཚུན་གཡོལ་གཟུར་བྱེད་བཞིན་འདུག ངས་དེ་མ་ཐག་ཏུ་ཚོར་བ་
ནི། དེར་སེམས་ཤུགས་ཆེ་བའི་མི་ཞིག་ཡོད་པ་དེས། ཏག་ཏག་ཁོའི་ཁྲོ་ངར་ཡོད་
ཚད་མཛུབ་རྩེར་གཅིག་ཏུ་སྒྲིལ་བ་དང་། ཁྲོ་ངར་གྱིས་རང་ཉིད་སིལ་བུར་འཐག་པ་
ལས་གཡོལ་ཐབས་བྱས། ཡིན་ནའང་ད་ལྟ.….མདེའུ་དལ་གྱིས་སྒྲ་མཉེན་མོས་རྡེའུ་
གཞོང་དུ་ལྷུང་བ་དང༌། རྒྱན་སྐུག་སྟེགས་བུའི་དོ་དམ་པས་ཨང་རྟགས་བསྒྲགས་
པའི་སྐད་ཅིག་མ་དེར……ལག་པ་དེ་གཉིས་གློ་བུར་དུ་སོ་སོར་ཕྲལ་ནས་ལོགས་སུ་
ལྷུང་ཞིང་། དེ་ནི་གཅན་གཟན་གཏུམ་པོ་གཉིས་དུས་མཉམ་དུ་མདེའུ་གཅིག་གིས་
འཕིགས་པ་དང་འདྲ། དེ་དག་འགྱེལ་སོང༌། ཆ་རེ་བཞིན་འགྱེལ་སོང་། དངོས་
གནས་ཤི་སོང་། ཨ་ཐང་ཆད་པ་ཁོ་ན་མིན་པར། དེ་དག་འགྱེལ་སོང་། དེ་ལྟར་
གསོན་ཉམས་ལྡན་པའི་སྒོ་ནས་སྟོབས་ཤུགས་མེད་པ་དང་རེ་ཐག་ཆད་པ་ཕྱིར་མངོན་
པ་དེ་གནམ་ལྕགས་ཐོག་གིས་བརྒྱབ་པ་བཞིན་རྦད་དེ་ཤི་བས། སྐད་ཆས་གཏན་
ནས་མཚོན་ཐབས་མི་འདུག དེའི་རྒྱུ་མཚན་ནི་ངས་སྔོན་ཆད་གཏན་ནས་མཐོང་
མ་མྱོང་ལ། དེའི་རྗེས་སུ་ཡང་འདི་ལྟར་སྐད་ཆ་བཤད་ཐུབ་པའི་ལག་པ་མཐོང་མ་
མྱོང༌། ཤ་གནད་དུམ་བུ་རེ་རེ་ཚང་མ་ཁ་རེ་རེ་ཡིན་ལ། ཁྲོ་ངར་ཕལ་ཆེར་བ་སྤུའི་
བུ་ག་ནས་བརྡོལ་འོངས་པ་དེ་མི་རྣམས་ཀྱིས་ཀྱང་ཚོར་ཐུབ། དེ་དག་ལྗང་མདོག་
གི་སྒྲོག་ཙེའི་ངོས་སུ་ཡུད་ཙམ་ལ་ཉལ་བ་དེ་ཆུ་ངོས་སུ་བསྐྱུར་བའི་མཚོ་འབུ་ཤྭ་མོ་
ཆུ་འགྲམ་དུ་གན་རྐྱལ་དུ་ཉལ་ཡོད་པ་དང་འདྲ་བར་གསོན་སྟོབས་གཏན་ནས་མི་
འདུག དེ་ནས་ལག་པ་ཞིག་སྟེ་གཡས་ལག་གིས་མཛུབ་རྩེ་ནས་བཟུང་ཡང་བསྐྱར་
སྟོབས་ཤུགས་ཡོད་རྒུས་ཡར་ལངས་མགོ་བརྩམས་ནའང༌། འདར་སིག་སིག་ཏུ་
ཕྱིར་བསྐུམས། སྐོར་བ་རྒྱག་པ་དང་འཁྱར་འཁྱོར་གྱིས་འཁོར་མཚམས་མ་བཞག་
པས། གློ་བུར་དུ་ཡང་བསྐྱར་དོགས་པ་ཚ་བོས་དངུལ་རྡེའུ་གཅིག་བཟུང་སྟེ། ཚམ་
ཚོམ་གྱིས་འཁོར་ལོ་ཆུང་ཆུང་ཞིག་དང་འདྲ་བར་མཐེ་བོང་དང་གོང་མཛུབ་གྱི་མཛུབ་
རྩེ་རུ་བཞག་ནས་བསྐོར། ལག་པ་དེ་གཟིག་ཅིག་དང་འདྲ་བར་སྐྱེན་རྩལ་འཁྱུག་པོས་
ལུས་པོ་གཞུ་ལྟར་བཀུགས་ནས། ཧྥ་ལང་བརྒྱ་ཐམ་པའི་དངུལ་རྡེའུ་ཞིག་དྲ་མིག་ནག་
པོའི་དཀྱིལ་དབུས་སུ་འཕངས། གྲག་མེད་འགུལ་མེད་དུ་ལོགས་སུ་ཉལ་བའི་གཡོན་
ལག་ཀྱང་བཀའ་བརྡ་ཐོས་པ་བཞིན་མྱུར་དུ་ཟིང་ཟིང་དུ་གྱུར་ལ། དྲང་མོར་ལངས་
ཏེ་དལ་གྱིས་འཇབ་འཇབ་དང༌། ཐ་ན་ཁ་རོག་གེར་སིག་སིག་ཏུ་འདར་བཞིན་པའི་
གཡས་ལག་གི་གམ་དུ་སོང་ཞེས་བཤད་ཆོག ཕུ་ནུ་ལྟ་བུའི་གཡས་ལག་དེས་ཕལ་
ཆེར་སྔུན་འདིར་འཕངས་པས་ངལ་དུབ་ཀྱིས་མནར་ཞིང༌། ལག་པ་གཉིས་པོ་ད་ལྟ་
མཉམ་དུ་ཉལ་ཡོད་ནའང་ཅུང་ཙམ་འདར་བཞིན་འདུག མཛུབ་ཚིགས་ཀྱིས་ཁ་རོག་
གེར་སྒྲོག་ཙེ་རྡུང་བ་དེ་དྲོས་འཁྱག་བྱུང་ནས་ཡ་སོས་ཐད་ཀར་མ་སོར་འཆའ་བཞིན་
པ་དང་འདྲ།——མིན། ངས་མཐོང་མེད། ལག་ཟུང་ལ་དེ་འདྲའི་ངོ་མཚར་བའི་
མཚོན་སྟོབས་ཡོད་པ་གཏན་ནས་མཐོང་མ་མྱོང་། ཁྲོ་ངར་དང་བློ་འཚབ་ཀྱིས་མི
སེམས་གཡོ་ཞིང་སྐྱོམ་པར་མངོན་མཚོན་བྱེད་པ་གཏན་ནས་མཐོང་མ་མྱོང་། མཁའ་
དབྱིངས་འདིའི་ཁང་བའི་ནང་གི་གཞན་པ་ཡོད་ཚད་དང༌། ཚོམས་ཆེན་སོ་སོ་ལས་
མཆེད་འོངས་པའི་ཟིང་ཟིང་གི་བང་སྒྲ། རྒྱན་སྐུག་སྟེགས་བུའི་དོ་དམ་པའི་སྲང་
མདོའི་ཚོང་བ་ལྟ་བུའི་འབོད་སྒྲ། མི་རྣམས་ཀྱི་ཕར་འགྲོ་ཚུར་འོང་། ཤོ་མདེའུ་ཕར་
འཛུལ་ཚུར་འཛུལ་དང་མཐོ་ས་ནས་མར་འཕེན་དུས། འཇམ་ཞིང་འོད་མདངས་བཀྲ་
བའི་ཤིང་གཟེབ་ཟླུམ་པོ་ལས་སྨྱོས་པ་ལྟར་འཕར་ལྡིང་བྱེད་ཅིང་།—— ཚོན་མདངས་
རྣམ་པར་བཀྲ་བའི་སྣང་ཚུལ་དང་། ཟིང་ཟིང་ལང་ལོང་གི་བང་སྒྲ་ཚང་མ་འདྲེས་
པར་མིག་ལ་གཙེ་ཞིང་རྣ་ལ་གཟན་པའི་མཐོང་ཐོས་མང་པོ་མྱུར་སྟབས་ཀྱིས་ངའི་
དབང་རྩ་བརྒྱུད་བྱུང༌། ཡིན་ནའང་གློ་བུར་དུ་ངའི་བསམ་པར་ཡོཡོད་ཚད་ཉབ་བེ་
ཉོབ་བེ་དང་རེངས་ཤིང་འཁོབ་པར་སྣང་། རྒྱུ་མཚན་ནི་ཉེ་འགྲམ་གྱི་ལག་པ་གཉིས་
པོ་སིག་སིག་ཏུ་འདར་བ་དང་ཤུགས་རིང་ནར་མར་ཕྱུང་ལ། དངངས་འཚབ་ཀྱིས་
སྒུག་པ་དང་། འཁྱགས་ནས་འདར་བཞིན་ཡོད་ཅིང༌། ལག་པ་དེ་གཉིས་ཐོས་མ་
མྱོང་ལ་མཐོང་བར་དཀོན་པས། ང་ལ་གདོན་ཞུགས་པ་བཞིན་དེ་ལ་ཐད་ཀར་ཅེར་
ནས་བསྡད།
ཡིན་ནའང་ངས་གཞི་ནས་བསྲན་མ་ཐུབ་པར། སྒྱུ་འཕྲུལ་ཟད་མེད་ཀྱི་ལག་
ཟུང་དེ་ཡང་སྙིང་སུ་ལ་གཏོགས་པ་དང༌། མི་དེའི་ངོ་གདོང་དངོས་གནས་ཅི་ལྟ་
བུ་ཞིག་ཡིན་པར་མི་བལྟ་ཐུ་མེད་བྱུང༌། ངས་སེམས་ཁྲལ་ཆེན་པོས-འཆུག་
མེད། དངོས་གནས་སེམས་ཁྲལ་ཚད་མེད་བྱས རྒྱུ་མཚན་ནི་ལག་ཟུང་དེར་སྐྲག་
སྣང་སྐྱེས་པ་ཡིན། ངའི་མིག་གིས་ག་ལེར་ཕུ་ཐུང་ནས་སྐམ་ཞིང་རིད་པའི་ཕྲག་པ་
བརྒྱུད་དེ་ཡར་ལ་བལྟས། ང་ཡང་བསྐྱར་ཧང་སངས་པར་གྱུར། དེའི་རྒྱུ་མཚན་ནི་
ངོ་གདོང་དེ་ལག་ཟུང་དེ་དང་འདྲ་ཞིང༌། བཤད་ཚད་ཀྱང་དེ་དང་འདྲ་བར་ཚོད་
མེད་ཁུངས་མེད་ཀྱི་ཤུགས་དྲག་པའི་སྐད་ཆ་ཡིན་ལ། དེ་ཡང་དེ་མཚུངས་ཀྱི་སྒེག་
འཇམ་གྱིས་ཕྱུག་པ་དང༌། མོ་གཤིས་ཀྱི་མཛེས་ཆ་རྫོགས་པ་དང་འདྲ་བས། མངོན་
པར་མཚོན་སྟངས་ལའང་དེ་མཚུངས་ཀྱི་འཇིགས་སུ་རུང་བའི་ངར་ཤུགས་རྒྱས། ངས་
ངོ་གདོང་དེ་འདྲ་དང༌། ནང་སེམས་ཀྱི་འགྱུ་བ་ཕྱིར་མངོན་པ་དང་རང་ཉིད་
ལྷུག་པོར་གྲོལ་བ་དེ་འདྲ་གཏན་ནས་མཐོང་མ་མྱོང་བས། ང་ལ་འཚབ་སྣང་མེད་
པར་ངོ་གདོང་དེར་ལྟ་བའི་གོ་སྐབས་ཡག་པོ་བྱུང་ལ། ལྟ་བཞིན་ལྟ་བཞིན་གདོང་
འབག་ཅིག་ལ་ལྟ་བ་དང་། མིག་འབྲས་མེད་པའི་འཇིམ་བརྙན་ཞིག་ལ་ལྟ་བ་དང་
འདྲ། གདོན་གྱིས་བརླམས་པ་ལྟ་བུའི་མིག་ཟུང་དེས་དུས་ཚོད་སྐར་ཆ་གཅིག་ལའང་
རྣམ་པར་མི་གཡེང་པར། ཆེར་བགྲད་པའི་མིག་ལྕིབས་འོག གཡོ་འགུལ་མེད་པའི་
ནག་ཀྲིག་ཀྲིག་གི་མིག་འབྲས་དེ་སྐྱེས་སྟོབས་མེད་པའི་ཤེལ་གྱི་མུ་ཏིག་ཅིག་དང་འདྲ་
བར། ཁམ་བུའི་མེ་ཏོག་གི་ཤིང་མདོག་མངོན་པའི་ཤོ་མདེའུ་གང་གླེན་རྟུལ་དང་
སྨྱོ་ཧམ་གྱིས་འཁོར་སྡེར་སྒམ་ཆུང་གོར་མོར་འགྲིལ་བ་དང་འཕར་ལྡིང་བྱེད་པར་
ཅེར། ངས་ངེས་པར་དུ་ཡང་བསྐྱར་ཐེངས་ཤིག་བཤད་དགོས་པ་ནི། དེ་ལྟར་བློ་
འཚབ་ཆེ་ཞིང་དང་བ་འདྲེན་པའི་ངོ་གདོང་ཞིག་གཏན་ནས་མཐོང་མ་མྱོང་། དེ་ནི་
ཕོ་ལོ་ཉེར་བཞི་ཡས་མས་ཅན་གྱི་ན་གཞོན་ཞིག་གི་ངོ་གདོང་རེད། སྐྱེ་འབྲས་དྭངས་
ཤིང་འཇམ་པ་དང༌།ངོ་གདོང་ཕྲ་ལ་རིང་བ། དེར་མ་ཟད་ཉམས་འགྱུར་ཕུན་
སུམ་ཚོགས་པོས་ཕྱུག་ཡོད། ངོ་གདོང་དེ་ཏག་ཏག་ལག་ཟུང་དེ་དང་འདྲ་བར། ཕོ་
ཉམས་ཀྱིས་ཕོངས་པས། གང་དགར་རྩེད་མོར་གཡེང་བའི་བུ་ཆུང་ཆུང་ཞིག་གི་ངོ་
གདོང་དང་འདྲ————ཡིན་ནའང་ངས་དེ་དག་ཡོད་ཚད་ལ་རྗེས་ནས་ད་གཟོད་མཉམ་
བཞག་པ་ཡིན། དེའི་རྒྱུ་མཚན་ནི་སྐབས་དེར་ངོ་གདོང་དུ་འདོད་སྲེད་དྲག་པོ་དང་
སྨྱོ་ཧམ་ཆེན་པོའི་ཉམས་འགྱུར་གྱིས་ཁེངས་འདུག མཆུ་སྒྲོས་སྲབ་མོའི་ཁ་དེ་ཅུང་
ཙམ་གདངས་ན། རེ་འདོད་ཆེན་པོའི་རྣམ་འགྱུར་ངོམ་པ་དང་། སོ་ཕྲེང་ཕྱེད་ཙམ་
མངོན་དུས་གོམ་པ་བཅུའི་ཕན་ཆད་ནས་ཀྱང་མཐོང་ཐུབ་ཅིང༌། དྲོས་འཁྱག་བྱུང་
བ་ལྟར་ཡ་སོས་མ་སོར་མཚམས་མེད་དུ་རྡེག་པ་དང༌། དེ་དང་ལྷན་དུ་ཁ་གདངས་
ཏེ་འགུལ་མེད་དུ་འདུག འོད་མདངས་ལྡན་པའི་གསེར་མདོག་གི་སྐྲ་ལོ་བརླན་ཤིག་
ཤིག་ཏུ་དཔྲལ་ངོར་འབྱར་ཞིང༌་། ཐང་ལ་འགྱེལ་བ་དང་འདྲ་བར་སྐྲ་ལོ་མདུན་ཐད་
དུ་དཔྱངས་ཡོད། དྲི་འཛིན་མཚམས་མེད་དུ་འགུལ་ཞིང་། དེ་རུ་མཐོང་མི་ཐུབ་
པའི་རླབས་ཕྲན་ཞིག་སྐྱི་ལྤགས་འོག་ལང་ལོང་དུ་འཕྱུར་བ་དང་འདྲ། མདུན་དུ་
ཕྱོགས་པའི་མགོ་བོ་ཤེས་མེད་ཚོར་མེད་ཀྱིས་བསྡད་ཀྱིན་བསྡད་ཀྱིན་མདུན་ཐད་དུ་
གུག་པས། མི་རྣམས་ཀྱིས་ཁོའི་ཡིད་དབང་རྩ་བ་ནས་ཤོ་མདེའུ་འཁོར་བའི་ཁྲོད་དུ་
ཤོར་ཡོད་པ་ཚོར་ཐུབ། སྐབས་དེར་ངས་ད་གཟོད་ལག་པ་དེ་གཉིས་ཅིའི་ཕྱིར་རྩ་
འཁུམ་པ་ལྟར་མཉམ་དུ་དམ་པོར་སྦྲེལ་བ་ཤེས་ཤིང་། གལ་ཏེ་ཕན་ཚུན་ལ་དམ་པོར་
སྦྲེལ་བ་དང་དེ་ལྟར་འཁུམ་འདར་བྱས་ན། ཤ་ལྷོད་པའི་ལུས་པོས་ད་གཟོད་མཉམ་
པོར་རྒྱུན་སྲུང་བྱེད་ཐུབ། ངས་་གཏན་ནས ——ངས་ངེས་པར་དུ་ཡང་བསྐྱར་ཐེངས་
གཅིག་བཤད་དགོས་ཏེ —ངོ་གདོང་ཞིག་མཐོང་བར། དེ་ལྟར་མངོན་གསལ་དང་
རྒོད་གཤིས་ཀྱིས་བག་མི་ཚ་བར་ཁྲོ་ངར་དམར་རྗེན་དུ་མཆེད་བྱུང༌། ངས་དེར་ལྟ་
བཞིན། ངོ་གདོང་དེར་ལྟ་བཞིན……རྟུལ་ཞིང་སྨྱོས་པ་ལྟ་བུའི་དེའི་རྣམ་འགྱུར་
གྱིས་ཡིད་དྲངས་པས། ལུས་སེམས་བདེ་ལ་འབབ་མ་ཐུབ། ཏག་ཏག་ཁོའི་མིག་
མདངས་ལ་གདོན་གྱིས་བརླམས་པ་བཞིན་འཁོར་བཞིན་པའི་ཤོ་མདེའུ་ཡི་འཕར་
ལྡིང་དང་འདར་འགུལ་ལ་ཅེར་བ་ནང་བཞིན། སྐད་ཅིག་མ་དེ་ནས་བཟུང་། །ངས་
ཚོམས་ཆེན་ནས་དངོས་པོ་གཞན་པ་གང་ཡང་མཐོང་མ་ཐུབ་པ་དང༌། ངོ་གདོང་
དེར་འཕྱུར་བའི་མེ་ལྕེ་དང་བསྡུར་ན། ངའི་ཡིད་ངོར་ཡོད་ཚད་སྐྱ་བོ་དང་རྟུལ་
བོ། རབ་རིབ་དང་མག་མོག་ཏུ་མངོན། ཕལ་ཆེར་ཆུ་ཚོད་གཅིག་གི་རིང་ལ། ངས་
མི་ཚོགས་བརྒལ་ཏེ། མི་དེ་ཁོ་ནར་ལྟ་ཞིབ་བྱས་པ་དང༌། ཁོའི་ལག་པའི་བྱ་བྱེད་
ཁོ་ནར་དོ་སྣང་བྱས། རྒྱན་སྐུག་སྟེགས་བུའི་དོ་དམ་པས་ཧམ་སེམས་ཀྱི་ལག་པ་དེ་
གཉིས་ཀའི་ཕྱོགས་སུ་ཏག་ཏག་གསེར་ཊམ་ཉི་ཤུ་དེད་ཅིང༌། ཁོའི་མིག་ཟུང་ལས་
དེ་མ་ཐག་བཀྲག་མདངས་ཆེ་བའི་འོད་སྣང་གིས་ཁེངས་སོང་། སྲོག་ལྟར་དམ་པོར་
འཆིང་བའི་ལག་པ་གཉིས་པོ་ཕལ་ཆེར་འགད་རྫས་ཀྱིས་བཀས་པ་ལྟར་མཛུབ་མོ་
འདར་སིག་སིག་གིས་སོ་སོར་ཐོར། ཡུད་ཙམ་ལ། ངོ་གདོང་དེར་གློ་བུར་དུ་བཀྲག་
མདངས་རྒྱས་ཤིང་། ནམ་རྒྱུན་དང་མི་འདྲ་བར་གཞོན་ཉམས་མངོན་ཞིང་། གདོང་
གི་གཉེར་མདུད་ཀྱང་རང་སར་གྲོལ། མིག་ཟུང་ལས་འོད་སྣང་ཆེམ་ཆེམ་དུ་འཕྲོ་
མགོ་བརྩམས་པ་དང༌། མདུན་ཕྱོགས་སུ་ལྗིད་ཀྱིས་ལྷུང་བའི་ལུས་པོ་ལྡེམ་མྱུར་གྱིས་
དྲང་མོར་དགྱེ——གློ་བུར་དུ་ཁོ་སྐྱ་མི་ཞིག་དང་འདྲ་བར། ལུས་པོ་ལྷོད་ལྷོད་ཀྱིས་
དེར་ཙོག་ཅིང་། གདོང་ཡོངས་སུ་དགའ་མགུ་ཚིམ་རློམ་གྱི་ཉམས་ཤིག་མངོན་པ་
དང་། མཛུབ་མོས་གསེར་ཊམ་རྩེ་ཞིང་། ཡང་ཡང་ངོམ་པ་དང་མཉེད་ཕུར་བྱས་
ཏེ། དེ་དག་ཕན་ཚུན་རྡེབ་པ་དང་རྡེག་ནས་སིལ་སྒྲ་གྲག་ཏུ་བཅུག དེ་ནས་ཁོས་
ཡང་བསྐྱར་བློ་སེམས་མི་བདེ་བར་མགོ་བོ་ཕར་འཁོར་ཏེ། ལྗང་མདོག་གི་ཅོག་
ཙེའི་ངོས་སུ་ལྟ་ཙམ་བྱས་ཤིང་། རྔོན་ཁྱི་ལྟར་དྲི་འཛིན་འགུལ་ཙམ་གྱིས་གང་བྱུང་
གི་དྲི་མ་སྣོམ་པ་དེ། རི་དྭགས་ཀྱི་རྐང་རྗེས་འཚོལ་བ་དང་འདྲ་ཞིང༌། དེའི་རྗེས་
སུ་འཕྲལ་དུ་ལག་པ་འདར་བཞིན་གསེར་ཊམ་སྤར་གང་དྲ་མིག་ཆུང་ཆུང་ཞིག་ཏུ་
བླུགས། དེར་མཐུད་དེ་ཁོས་ཡང་བསྐྱར་བྲེལ་འཚུབ་ཀྱི་གནས་ཚུལ་དེའི་རིགས་ལ་
ལྐོག་ལྟ་དང༌། ཛ་དྲག་གི་རེ་སྒུག་བྱེད་པའི་མགོ་བརྩམས། ཁོའི་མཆུ་སྒྲོས་ཀྱང་གློག་
གིས་བརྒྱབ་པ་ལྟར་འདར་མཚམས་མི་འཇོག་ཅིང༌། ལག་པ་གཉིས་ཀ་ཡང་རྩ་འཁུམ་
པ་ལྟར་དམ་པོར་འཆིང༌། བུ་ཕོ་ཆུང་ཆུང་ལྟ་བུའི་ངོ་གདོང་ལ་ཡང་བསྐྱར་དྲག་ཏུ་
འབར་བའི་འདོད་སྲེད་ཀྱི་རེ་སྒུག་གིས་ཁེངས། མཇུག་མཐར། རེག་པ་ཙམ་གྱིས་
མཆེད་པའི་ཛ་དྲག་གི་སེམས་ཚོར་དེ་གློ་བུར་ཡིད་ཆད་ཀྱི་རྩེར་སོན་པ་དང་། སྔུན་
དེར་ད་དུང་བྱིས་པ་བཞིན་དགའ་སྤྲོས་ཁེངས་པའི་ངོ་གདོང་དེ་འཕྲལ་དུ་ངོ་མདོག་
ཡོངས་སུ་ཤོར་བ་དང་སྐྱ་བོར་གྱུར་ནས་རྒས་ཉམས་མངོན་ཞིང་། ཅེ་རེར་ལྟ་བའི་
མིག་ཟུང་གི་བཀྲག་མདངས་ཉམས། འགྱུར་ལྡོག་དེ་ཏག་ཏག་ཡོད་ཚད་སྐད་ཅིག་
མའི་ནང་བྱུང་བ་དང༌། ཤོ་མདེའུ་ཁོས་ཚོད་དཔག་ནོར་བའི་ཨང་རྟགས་ཤིག་གི་
ནང་དུ་ལྷུང་བའི་སྐད་ཅིག་མ་དེར་བྱུང་བ་ཡིན། ཁོ་ཕམ་སོང་། ཁོ་ཧོན་ཐོར་བ་
ལྟར་སྐར་ཆ་ཁ་ཤས་ལ་ཅེར་ནས་བསྡད། མིག་མདངས་ཁོབ་ཅིང་ཉམས་པས། ཕལ་
ཆེར་ཁོས་ཅི་ཡང་མ་ཤེས་པ་འདྲ། ཡིན་ནའང་རྒྱན་སྐུག་སྟེགས་བུའི་དོ་དམ་པས་
སྐད་གསེང་མཐོན་པོས་བོས་པར། རྟ་ལྕག་གིས་ཚ་བེར་བེར་གཞུས་པ་ལྟར་ཁོས་
ཡང་བསྐྱར་མཛུབ་མོ་བསྲིངས་ནས་གསེར་ཊམ་སྤར་གང་ཁྱེར་ཡོང་། འོན་ཀྱང་
ཡིད་ཆེས་རྩ་བ་ནས་ཤོར་བས། ཁོས་ཐོག་མར་གསེར་ཊམ་ཁ་ཤས་དྲ་མིག་ཅིག་ཏུ་
བཞག་རྗེས། བསམ་ཚུལ་བསྒྱུར་ནས་ཡང་བསྐྱར་དེ་དག་དྲ་མིག་གཉིས་པའི་ནང་དུ་
བཞག ཤོ་མདེའུ་འགྲིལ་འགུལ་བྱེད་མགོ་བརྩམས་པར། ཁོས་གློ་བུར་དུ་རྣམ་རིག་
བསྒྲིམས་ཏེ། ཐད་ཀར་སིག་སིག་ཏུ་འདར་བའི་ལག་པར་བརྒྱབ་པ་དང་། མཉེད་
ནས་ལྟེབ་གཉེར་ཆགས་པའི་ཤོག་སྒོར་གཉིས་མགྱོགས་མྱུར་གྱིས་དྲ་མིག་གྲུ་བཞིའི་ནང་
དུ་འཕངས།
“རླུང་ཕོག་པ་ལྟར་ལན་རེར་བརྒྱལ་ཞིང་མཚམས་རེར་ཕམ་པ། ལན་རེར་
འཕར་ཞིང་མཚམས་རེར་ཆག་སྟེ་སྐད་ཅིག་ཙམ་ལའང་མཚམས་མི་འཇོག་པར་ཕལ་
ཆེར་ཆུ་ཚོད་གཅིག་ལ་རྒྱུན་སྲུང་བྱས། ཆུ་ཚོད་གཅིག་གི་ནང་། ངས་ཡུད་ཙམ་
ལའང་གཡེང་བ་མེད་པའི་མིག་མདངས་ཀྱིས་དུས་དང་རྣམ་པ་ཀུན་ཏུ་འགྱུར་བའི་
ཁོའི་ངོ་གདོང་ཁོ་ནར་བལྟས་ཤིང༌། ཁྲོ་ངར་སྣ་ཚོགས་རྦ་རླབས་བཞིན་ངོ་གདོང་
ལས་འཕྱུར་འོངས་པ་དང་ཡང་བསྐྱར་ཞི་འཇགས་སུ་བབས། ངའི་མིག་གིས་སྒྱུ་
འཕྲུལ་གྱིས་ཕྱུག་པའི་ལག་ཟུང་དེར་ཅེར་བར། དེ་ཚོས་ཤ་གནད་རེ་རེ་བཀོལ་ནས་
གྱེན་འཕྱུར་ཆུ་མིག་བཞིན་རེས་འཕྱོ་རེས་འཇགས་ཀྱི་བརྩེ་བའི་ཚད་མི་འདྲ་བའི་སྣང་
བརྙན་ཚང་མ་ཧ་ཅང་གསོན་ཉམས་ཀྱིས་མངོན་པས། ཟློས་གར་ཁང་དུ་ཡང་འདི་
ལྟར་བློ་འཚབ་ཆེན་པོས་འཁྲབ་སྟོན་པ་ཞིག་གི་ངོ་གདོང་ལ་གཏན་ནས་བལྟས་མ་
མྱོང་། ངོ་གདོང་དེར་བཀྲག་མདངས་དང་ཚོར་བ་སྣ་ཚོགས་སྐད་ཅིག་ཙམ་ལའང་
མཚམས་མི་འཇོག་པར་འགྱུར་གྱིན་ཡོད་པས། འོད་གྲིབ་གཉིས་མཛེས་ལྗོངས་ཡུག་
གཅིག་ཏུ་རེས་མོས་སུ་བརྗེ་བ་ནང་བཞིན་རྒྱུན་མི་ཆད་པར་བརྗེ་སྒྱུར་བྱས། ངས་ཟློས་
གར་ལ་ལྟ་བའི་སྐབས་སུ་འདི་ལྟར་བློ་སེམས་གཅིག་སྒྲིལ་གྱིས་ཟློས་གར་གྱི་ནང་དོན་
ལ་གཏན་ནས་དོ་སྣང་བྱས་མ་མྱོང་བ་ལྟར། མི་རྒྱུས་མེད་དེའི་ཁྲོ་ངར་གྱིས་བརྟས་
པའི་སེམས་ཚོར་གྱི་ཚུར་སྣང་ལ་སེམས་ཁུར་བྱས། གལ་ཏེ་སྐབས་དེར་མི་ཞིག་གིས་
ང་ལ་ལྟ་ཞིབ་བྱས་ཡོད་ཚེ། ངའི་རིག་པ་བསྒྲིམས་ནས་མིག་མི་འཛུམ་པར་ཅེ་རེར་
ལྟ་བ་དེས་གཉིད་འགུག་སྲིད། འོན་ཀྱང་སྐབས་དེར་ཅི་ཡིན་མ་ཤེས་པར་ང་རང་
དངོས་གནས་བླ་འཁྱམ་མིག་འཐོམ་དུ་གྱུར —དངོས་གནས་ངའི་མིག་གི་མདའ་
མོ་དུས་དང་རྣམ་པ་ཀུན་ཏུ་འགྱུར་བཞིན་པའི་ངོ་གདོང་གི་ཉམས་འགྱུར་ལས་གྱེས་
ཐབས་མི་འདུག ཁང་བའི་གཞན་ཡོད་ཚད་དེ་གློག་འོད་དང་དགོད་སྒྲ། གྲིབ་
གཟུགས། མིག་མདངས་སོགས་ཡུག་གཅིག་ཏུ་བསྣོལ་ཏེ། རབ་རིབ་མག་མོག་གིས་
ང་ཁོ་ནའི་འགྲམ་དུ་ཡམ་ཡོམ་དུ་འཕྱོ་བ་དང༌། དེ་ནི་གསེར་མདོག་གི་དུ་སྨུག་ཚོམ་
བུ་ཞིག་དང་འདྲ། ཡིན་ནའང་དུ་སྨུག་ཁྲོད་ངོ་གདོང་ཞིག་མངོན་པ་དེ་མེ་འོབས་
ཁྲོད་ཀྱི་མེ་ལྕེ་དང་མཚུངས།། ངས་ཅི་ཡང་མི་ཐོས་ལ། ཅི་ཡང་ཚོར་མི་ཐུབ། མི་
ཚོགས་བདག་གི་ཐད་སོར་མདུན་ཕྱོགས་སུ་རུབ་པའང་ཚོར་མི་ཐུབ། གཞན་གྱི་ལག་
པ་མཆུ་རིང་ལྟར་གློ་བུར་དུ་བསྲིངས་ཏེ། སྒོར་མོ་འཕངས་པའམ་ཡང་ན་སྒོར་མོ་
ལེན་པའང་ཤེས་མ་བྱུང་། ངས་ཤོ་མདེའུ་མི་མཐོང་ཞིང་རྒྱན་སྐུགས་སྟེགས་བུ་དོ་
དམ་པའི་སྐད་སྒྲ་ཡང་མི་ཐོས། ངའི་མཐོང་ཚད་རྨི་ལམ་དུ་བྱུང་བ་ནང་བཞིན་ལག་
ཟུང་འདིའི་ཐོག་ཏུ་མངོན་པ་དང་། སེམས་ཚོར་ལ་ངར་ལངས་པ་དང་བརྩེ་བ་འཕྱུར་
བ་དེ་ཀོང་ཤེལ་བརྒྱུད་དེ་ཆེར་བསྐྱེད་པ་དང་འདྲ། དེའི་རྒྱུ་མཚན་ནི་ཤོ་མདེའུ་མཐར་
དེད་ན་དྲ་མིག་དམར་པོར་ལྷུང་ངམ་ཡང་ན་དྲ་མིག་ནག་པོར་ལྷུང་བ་དང་། འགྲིལ་
འགུལ་བྱེད་བཞིན་ཡོད་དམ་ཡང་ན་མཚམས་བཞག་པ་གང་ཡིན་ཡང་། ངས་འཁོར་
སྡེར་ལ་ལྟ་མི་དགོས། ཁྲོ་ངར་དྲག་ཏུ་འཕྱུར་བའི་ངོ་གདོང་དེ་དབང་ཚོར་རྣོ་ལ་
ཉམས་འགྱུར་ཕུན་སུམ་ཚོགས་པས་ཕྱུག་པ་དང༌། དུས་རིམ་སོ་སོའི་རྒྱལ་ཕམ་དང་
རེ་སྒུག ཡིད་ཆད་ཚང་མ་མེས་བསྲེགས་པའི་རྨ་ཤུལ་ལྟར་ངོ་གདོང་དེར་མངོན་ཡོད།
“ཡིན་ནའང་དེར་མཐུད་ནས་ཧ་ལས་ཧང་སངས་དགོས་པའི་སྐད་ཅིག་མ་ཞིག་
བྱུང་སོང————མཚན་མོ་ཧྲིལ་པོར། ངའི་སེམས་སུ་མཐའ་གཅིག་ཏུ་སྐད་ཅིག་མ་དེ་
འབྱུང་སྲིད་པར་སྐྲག་སྣང་སྐྱེས། དེ་ནི་འབབ་ཞོད་ཆེ་བའི་ཆར་རླུང་དྲག་པོ་ཞིག་
དང་འདྲ་བར་འཚབ་སྣང་གི་དབང་རྩར་འབྲེལ་ལ། སྐབས་དེར་དེས་གློ་བུར་དུ་ངའི་
དབང་རྩ་དུམ་བུ་གཉིས་སུ་གཤགས། ཤོ་མདེའུ་སླར་ཡང་ག་ལེར་སིང་སྒྲ་གྲགས་
ཞོར་སྐོར་བ་ཐེངས་གཅིག་བརྒྱབ་པར། སྐར་ཅིག་མ་དེ་ཡང་བསྐྱར་མཆོང་ལྡིང་གིས་
མངོན་བྱུང༌། མཆུ་སྒྲོས་ཉིས་བརྒྱས་དབུགས་གཏོང་ལེན་མི་བྱེད་ཅིང་། རྒྱན་སྐུག་
སྟེགས་བུའི་དོ་དམ་པས——ཐེངས་འདིར་ཐིག་ལེ་རེད་ཅེས་སྒྲོག་པའི་བར་དུ་ཤ་
སྒྲིམ་ནས་བསྡད།——དུས་མཚུངས་སུ་ཁོས་མགྱོགས་མྱུར་གྱིས་དབྱུག་པ་བསྲིངས་
ནས་ཕྱོགས་སོ་སོར་སིལ་སྒྲ་གྲགས་པའི་དངུལ་སྒོར་དང་ཤག་སྒྲ་གྲགས་པའི་ཤོག་
སྒོར་ཚང་མ་སྦྲེས་སོང་། སྐད་ཅིག་མ་དེར་རྩ་འཁུམ་པ་ལྟར་མཉམ་དུ་དམ་པོར་
བཅིངས་པའི་ལག་ཟུང་གིས་མཐོང་བ་ཙམ་གྱིས་ཧང་སངས་དགོས་པའི་བྱ་བྱེད་ཅིག་
བསྟན་བྱུང༌། དེ་དག་ཕལ་ཆེར་ཧོབ་ཀྱིས་ལངས་ཏེ་གཏན་ནས་མེད་པའི་དངོས་པོ་
ཞིག་འཛིན་འདོད་པ་དང༌། དེའི་རྗེས་ཕྱི་ཤུགས་ལ་མི་བརྟེན་པར་རང་གི་གོམས་
གཤིས་ཁོ་ནར་བརྟེན་ནས་སླར་ཡང་ཅོག་ཙེའི་སྟེང་དུ་ལྷུང་བ་དང་། ཕལ་ཆེར་ཐང་
ཆད་དེ་དབུགས་ཆད་ལ་ཁད་བྱེད། ཡིན་ནའང་གློ་བུར་དུ་དེ་དག་ལ་ཡང་བསྐྱར་
གསོན་ཤུགས་རྒྱས་ཤིང༌། བྲེལ་འཚུབ་ཀྱིས་ཅོག་ཙེའི་སྟེང་ནས་ཧོབ་ཀྱིས་ལངས་ཏེ་
རང་གི་ལུས་པོར་ལོག་པ་དང༌། བྱི་ལ་ལྡོམ་པོ་ཞིག་དང་འདྲ་བར་ལུས་པོ་བརྒྱུད་དེ་
རེས་འགར་གོང་དང་རེས་འགར་འགབ། ལན་རེར་གཡོན་དང་སྐབས་རེར་གཡས་
སུ་གང་འདོད་དུ་འཛེགས། ཡིད་སེམས་འཚབ་འཚུབ་ཀྱིས་གློ་ཁུག་ཡོད་ཚད་ཀྱི་
ནང་དུ་བསྲིངས་ཏེ། ད་དུང་བརྗེད་ཟིན་པའི་ཤོག་སྒོར་རེ་གང་ཞིག་ཏུ་བཅུག་ཡོད་
མེད་ལ་བལྟས། ཡིན་ནའང་ཐེངས་རེ་རེར་ཐོབ་བྱ་ཅི་ཡང་མེད་པར་ཕྱིར་ལོག་པ་
དང་། དེའི་རྗེས་མུ་མཐུད་དུ་ཐེངས་རེ་རེ་བཞིན་དོན་སྙིང་དང་དགོས་མཁོ་ཅི་ཡང་
མེད་པའི་འཚོལ་ཞིབ་བྱེད་མགོ་བརྩམས། དེ་དང་ཆབས་ཅིག་འཁོར་སྡེར་སླར་ཡང་
བསྐོར་བྱུང༌། མི་གཞན་པས་མུ་མཐུད་དུ་རྒྱན་སྐུག་སྟེ། དངུལ་སྒོར་སིལ་སིལ་ཏུ་
གྲགས་པ་དང༌། རྐུབ་སྟེགས་ཕར་སྣུར་ཚུར་སྣུར་བྱས་ཏེ། ཚག་སྒྲ་ཆུང་ཆུང་སྣ་
ཚོགས་བསྣོལ་མར་འདྲེས་ནས་དིར་དིར་གྱི་མཚམས་མ་ཆད་པར་ཚོམས་ཆེན་ཡོངས་
སུ་ཁྱབ། ངའི་སྙིང་རྩ་འདར་ཞིང་ལུས་པོ་སིག་སིག་ཏུ་འདར་བ་དང༌། ངས་དངོས་
སུ་ཡུལ་དངོས་ནས་དེ་དག་ཡོད་ཚད་རོལ་མྱོང་གསལ་བོ་བྱས་པས། ཕལ་ཆེར་རང་
གི་མཛུབ་མོ་ཡིན་པ་དང་འདྲ།། མཉེད་ནས་གཉེར་མ་ཆགས་པའི་སྟོད་ལྭའི་ཁུག་མ་
སོ་སོ་བར་མེད་དུ་སློག་པ་དང༌། གོན་པའི་ལྟེབ་གཉེར་རེ་རེ་གང་འདོད་དུ་སློག་
སྟེ། སྲོག་བསྡོས་ནས་ད་དུང་ཡོད་འདོད་པའི་དངུལ་སྒོར་དེ་བཙལ། གློ་བུར་དུ་
ངའི་ཁ་གཏད་ཀྱི་མི་དེ་ཐོལ་གྱིས་ཡར་ལངས་བྱུང་།——— མི་ཞིག་གིས་གློ་བུར་དུ་མི་
བདེ་བའི་ཚོར་བ་བྱུང་བ་ལྟར་ཡར་ལངས་བྱུང༌། ལུས་པོ་དྲང་མོར་བསྡད་པ་དང་
དབུགས་ཕྱུང་དཀའ་བར་གཡོལ་བ་དང་འདྲ། ཁོའི་རྒྱབ་ཕྱོགས་སུ་རྐུབ་སྟེགས་ཁྲོག་
སེ་ས་ལ་འགྱེལ། ཡིན་ནའང་ཁོར་རྩ་བ་ནས་ཚོར་བ་མེད་པ་དང༌། ཉེ་འགྲམ་དུ་
ཙོག་ཡོད་པ་དེ་དག་ལའང་ཁ་ཡ་མི་བྱེད་པར། གོམ་སྟབས་ལྕི་མོས་ཅོག་ཙེའི་འགྲམ་
ནས་བུད། ཚང་མ་བག་འཁུམ་པ་ལྟར་འཁྱར་འཁྱོར་གྱིས་འགྲོ་བའི་མི་དེ་ལས་གཡོལ་
ཞིང་། ཧ་ལས་ནས་བསྡད།
“རྣམ་པ་དེ་དག་མཐོང་བས་ང་ལ་དངངས་སྐྲག་ཆེན་པོ་སྐྱེས། རྒྱུ་མཚན་
ནི། ངས་དེ་མ་ཐག་གསལ་བོར་ཤེས་བྱུང༌། མི་དེ་གང་དུ་འགྲོ་བ་ཡིན་ནམ། ཁོ་
རང་འཆི་བའི་ཕྱོགས་སུ་བསྐྱོད་པ་ཡིན་འདུག གལ་ཏེ་སུ་ཞིག་དེ་ལྟར་ཡར་ལངས་
ན། གཏན་ནས་མགྲོན་ཁང་དུ་ལོག་མི་སྲིད་ཅིང༌། གསོལ་མགྲོན་ཁང་དུ་སོང་
ནས་བུད་མེད་འཚོལ་བ་དང༌། མེ་འཁོར་ལ་བསྡད་ནས་འགྲོ་བ། འཚོ་བའི་རྣམ་
པ་གང་རུང་གི་ཁྲོད་དུ་གཏན་ནས་ལོག་མི་སྲིད་པར། ཐད་ཀར་མཐིལ་མེད་པའི་
གཡང་རོང་དུ་བསྐྱོད་པ་ཡིན། གནོད་བྱེད་ཀྱིས་རྒྱུད་བརླམས་པའི་ཤོ་ཁང་དུ་བརྩེ་
དུང་ལ་སྤྲོ་བ་མེད་པའི་རྒྱུན་ཕེབས་མགྲོན་པོས་ཀྱང་ཚོར་ཐུབ་པའི་དབང་དུ་བཏང་
ན། མི་དེར་རང་ཁྱིམ་དང་དངུལ་ཁང་ངམ་ཡང་ན་གྲོགས་པོ་སྤུན་མཆེད་གང་
ཡིན་རུང༌། ཚང་མའི་རྒྱབ་སྐྱོར་གང་ཡང་འཐོབ་མི་སྲིད། ཁོ་དེར་བསྡད་དེ་ཆེས་
མཐའ་མཇུག་གི་དངུལ་ཁ་ཤས་དེ་ཡང་ཁོའི་ཚེ་སྲོག་དང་མཉམ་དུ་འཛེམ་མེད་ཧོལ་
མཆོང་བྱས་ཤིང༌། ད་ལྟ་གོམ་པ་འཁྱར་འཁྱོར་གྱིས་ཕྱོགས་གང་དུ་བསྐྱོད་པ་མི་ཤེས་
མོད། འོན་ཀྱང་རེ་ཐག་ཆད་པའི་གནས་སུ་བསྐྱོད་པ་ཁོ་ཐག་ཡིན། ངས་ཐོག་མཐའ་
བར་གསུམ་དུ་སེམས་ཁྲལ་བྱས་ཤིང༌། ཆེས་ཐོག་མའི་སྐད་ཅིག་མ་དེ་ནས་བཟུང་
ང་ལ་གདོན་གྱིས་བརླམས་པ་ལྟ་བུའི་སེམས་ཚོར་སྐྱེས། ཐེངས་འདིའི་རྒྱན་སྐུག་པ་
ནི་སྤྱིར་བཏང་གི་རྒྱལ་ཕམ་ཞིག་གཏན་ནས་མ་ཡིན་པར། དེ་ནི་སྤམ་མཐུག་པའི་
དངོས་པོ་ཞིག་གི་རྒྱལ་ཕམ་ཡིན། སྐབས་དེར་གློ་བུར་དུ་ཚེ་སྲོག་ཁོའི་མིག་ལམ་ནས་
མི་སྣང་བར་གྱུར་ཞིང༌། འཆི་བས་སྔུན་འདིར་ད་དུང་སྐྱེ་སྟོབས་ཀྱི་དཔལ་འབར་
བའི་ངོ་གདོང་དེར་ཕམ་ཉེས་ཀྱི་དྲི་མ་བྱུགས་པར། ངའི་སེམས་པ་གཡོ་འགུལ་
ཐེབས་ཏེ། ནག་ཐིང་ཐིང་གི་གློག་དམར་ཅིག་ངའི་བྲང་ཁོག་ཏུ་འཁྱུག་བྱུང༌། མི་
དེ་ཐོལ་གྱིས་སྡོད་ས་ནས་བྲལ་ཞིང་། འཁྱར་འཁྱོར་ངང་འགྲོ་དུས——ཁོའི་གསོན་
ཉམས་ལྡན་པའི་ལག་བརྡའི་སྣང་བརྙན་དེ་ངའི་མིག་ལམ་དུ་ད་དུང་གསལ་ལྷང་
ངེར་འདུག——ངས་ཀྱང་རང་དབང་མེད་པར་སྲོག་བསྡོས་ནས་རང་
པོར་བཟུང་། རྒྱུ་མཚན་ནི་ཁོའི་འཁྱར་འཁྱོར་གྱི་བཟོ་ལྟ་དེ་ད་ལྟ་ཁོའི་ལུས་སྟེང་ནས་
ངའི་བྲང་ཁོག་ཏུ་བརྒྱུད་ཅིང༌། སྔུན་འདིའི་ཁོའི་འཚབ་སྣང་དེ་ཡང་ངའི་ཁྲག་རྩ་
དང་དབང་རྩར་སིམ་པ་དང་འདྲ། ཡིན་ནའང་དེའི་རྗེས་སུ་ངའི་ཡིད་ཀྱི་དང་བ་
དྲངས་པས། རང་ལུས་རང་ལ་མི་དབང་བར་ཁོའི་རྗེས་སུ་འབྲངས། ང་རང་དེ་
ལྟར་བྱེད་འདོད་མེད་ནའང་། ངའི་གོམ་པ་མདུན་ནས་མདུན་དུ་སྤོས་བྱུང༌། དེ་
དག་ཡོད་ཚད་ཤེས་མེད་ཚོར་མེད་ཀྱི་དབང་དུ་ཤོར་བ་ལས། ང་རང་གིས་དེ་ལྟར་
སྒྲུབ་པ་གཏན་ནས་མིན་པས། ངང་ངམ་ཤུགས་ཀྱིས་གནས་ཚུལ་འདི་འདྲ་བྱུང་བ་
ཡིན། ངས་སུ་ལའང་དོ་སྣང་མ་བྱས་པ་དང་། ང་རང་ཉིད་ལའང་ཚོར་སྣང་སྤུ་ཙམ་
མེད་པར། ཐད་ཀར་སྒོ་ཕྱིར་འབུད་སའི་བར་ཁྱམས་སུ་བརྒྱུགས།
“ཁོ་ཞྭ་གོས་བཅོལ་ཁང་དུ་འགྲེང་ཡོད་ཅིང་ཞབས་ཕྱི་པས་ཁོ་ལ་ལྭ་རིང་
བྱིན། ཡིན་ནའང་ཁོའི་དཔུང་པས་ཁ་བསྒོར་མི་ཉན་པས། ཅི་གསུང་དང་དུ་ལེན་
པའི་ཞབས་ཕྱི་པས་དཀའ་ལས་གང་མང་མྱངས་ཏེ་ཁོར་ཕུ་ཐུང་གོན་རོགས་བྱས། དེ་
ནི་ནད་པ་ཞ་འཁུམ་ཞིག་ལ་རོགས་རམ་བྱེད་པ་དང་མཚུངས། ཁོས་རེངས་པོར་
གྱུར་པའི་ལག་པ་ཚི་ལེན་གྱི་ཁུག་མར་བསྲིངས་ཏེ་ཞབས་ཕྱི་པར་རྔན་པ་ཉུང་ཙམ་
སྟེར་འདོད་ཀྱང༌། ཡིན་ནའང་ཁུག་མ་སྟོང་བ་ཡིན་པས་ལག་སྟོང་ཕྱིར་བཀུམ་པ་
མཐོང་བྱུང༌། སྐབས་དེར་ཁོས་གློ་བུར་དུ་ཡོད་ཚད་ཕྱིར་དྲན་བྱེད་བཞིན་པ་དང་
འདྲ། རྣམ་འགྱུར་འུ་ཐུག་ཐབས་ཟད་དུ་གྱུར་ཏེ། ཁ་དིག་ལྕེ་རེངས་ཀྱིས་ཞབས་ཕྱི་
པར་ཅི་ཞིག་བཤད་ཅིང་། ཡང་བསྐྱར་སྔོན་ཆད་དང་འདྲ་བར། གློ་བུར་དུ་མདུན་
ཕྱོགས་སུ་ཤར་གྱིས་བརྒྱུགས། དེར་མཐུད་བཟི་བོ་ཞིག་དང་འདྲ་བར་གོམ་པ་འཁྱར་
འཁྱོར་གྱིས་ཤོ་ཁང་གི་རྡོ་ཐེམ་ལས་བབས། ཞབས་ཕྱི་པ་དེ་རྡོ་ཐེམ་ཐོག་འགྲེང་སྟེ་
ཁོར་མིག་སྐྱེལ་ཡུད་ཙམ་བྱས་ཤིང༌། གདོང་ལ་ཐོག་མར་མཐོང་ཆུང་གི་རྣམ་འགྱུར་
ཞིག་མངོན་པ་དང༌། དེའི་འཕྲོར་ད་གཟོད་ཧ་གོ་སོང་བ་ལྟ་བུའི་མཛུམ་ཆུང་ཞིག་
མངོན་བྱུང༌།
“རྣམ་པ་དེས་དེ་ལྟར་མི་སེམས་སྒུལ་བས། ང་དངོས་གནས་ཁ་སྐྱེངས་
ཏེ་ལོགས་ཤིག་ཏུ་བསྡད་དེ་བལྟས། ང་རང་དབང་མེད་པར་ཁ་ཕྱིར་འཁོར་
ཞིང༌། དངོས་གནས་འཚེར་སྣང་སྐྱེས་བྱུང༌། ཟློས་གར་ཁང་གི་གར་སྟེགས་སྟེང་
གཞན་གྱི་རེ་ཐག་ཆད་པར་ལྟ་བ་དང་འདྲ—དེའི་རྗེས་སུ་ཅི་ཡིན་འདི་ཡིན་མེད་
པའི་འཇིགས་སྐྲག་གིས་ང་རང་ཡང་བསྐྱར་གློ་བུར་དུ་མདུན་ཕྱོགས་སུ་དེད། ངས་
གང་མྱུར་གྱིས་ཞབས་ཕྱི་པའི་ས་ནས་ལྭ་རིང་བླངས་ཤིང་། ཀླད་པར་འཆར་སྒོ་ཅི་
ཡང་མེད་པར། ཧ་ཅང་རེངས་པོའི་ངར་ཤུགས་ཁོ་ནར་བརྟེན་པ་བཞིན། བྲེལ་
འཚུབ་ཀྱིས་མི་རྒྱུས་མེད་དེའི་རྗེས་དེད་ནས་མུན་ཁྲོད་དུ་སོང་།”
ལྕམ་མོCཡིས་བཤད་ནས་མཚམས་འདིར་སླེབས་རྗེས། ཡུད་ཙམ་ལ་བཤད་
མཚམས་བཞག་སྟེ་བསྡད་བྱུང༌། ཁོང་མོ་འགུལ་ཙམ་ཡང་མི་བྱེད་པར་ངའི་ཁ་གཏད་
དུ་བསྡད་ཡོད་ཅིང༌། དམིགས་བསལ་དུ་ཡོད་པའི་ཞེ་ལྷོད་ངང་རིང་དང་དོན་གང་
ལ་དམིགས་ནས་བཤད་པའི་ཉམས་འགྱུར་གྱིས་ཕལ་ཆེར་བར་མ་ཆད་པར་ཞིབ་མོར་
བཤད་བཞིན་ཡོད་ཅིང་། སེམས་ཀྱིས་སྔ་མོ་ནས་གྲ་སྒྲིག་བྱས་ཡོད་དེ། བྱུང་ཟིན་
པའི་བྱ་བར་ལེགས་སྒྲིག་ཞིབ་མོར་གནང་བའི་མིས་ད་གཟོད་འདི་ལྟར་བྱ་སྲིད། ད་ལྟ་
ཁོང་མོ་ཐོག་དང་པོར་ཁ་རོག་གེར་བསྡད་ནས་ཡུད་ཙམ་ལ་སོམ་ཉིའི་དྲ་བར་ཚུད་དེ་
གློ་བུར་དུ་བཤད་མཚམས་བཞག་པ་དང༌། ཐད་ཀར་ང་ལ།
“ངས་ཁྱེད་དང་རང་ཉིད་ལ་ཁས་བླངས་ཡོད” ཅེས་སེམས་ཅུང་མི་བདེ་བའི་
ངང་ནས་བཤད་བྱུང་། “དོན་དངོས་ཡོད་ཚད་གཏན་ནས་སྦ་གསང་མེད་པར་བརྗོད་
རྒྱུ་ཡིན་ལ། ཡིན་ནའང་ད་ལྟ་ངེས་པར་དུ་ཁྱེད་ཀྱིས་ངའི་ལྷག་བསམ་རྣམ་དག་ལ་
ཡིད་ཆེས་གང་ལེགས་གནང་དགོས་པའི་རེ་བ་ཞུ་དགོས་ཏེ། སྐབས་དེའི་ངའི་བྱ་སྤྱོད་
ལ་ཀུན་སློང་གཞན་ཞིག་ཡོད་པར་འདོད་མི་རུང་། དངོས་གནས་བསམ་ངན་གཞན་
ཞིག་བཅངས་ཡོད་པའི་དབང་དུ་བཏང་རུང༌། དེ་རིང་ངོས་ལེན་བྱེད་པར་ངོ་ཚ་མི་
སྲིད། འོན་ཀྱང་དོན་འདིའི་ཐད་ནས། འདི་ལྟར་ཚོད་དཔག་བྱས་ན་རྩ་བ་ནས་ནོར་
འཁྲུལ་ཡིན། དེ་བས་ངས་ངེས་པར་དུ་ནན་བཤད་བྱེད་དགོས་པ་ནི། ང་སྐབས་
དེར་སྲང་ལམ་དུ་སོང་ནས་ཧོན་འཐོར་བའི་ཤོ་བ་དེའི་རྗེས་སུ་སྙེག་དོན་ནི། ན་
གཞོན་དེར་བརྩེ་བ་ཆགས་པ་གཏན་ནས་མིན—ངས་རྩ་བ་ནས་ཁོ་སྐྱེས་པ་ཞིག་
ཡིན་པར་བསམས་མ་མྱོང་ཞིང་། སྐབས་དེར་ང་རང་མོ་ལོ་བཞི་བཅུ་ལྷག་ལ་བུད་
པའི་བུད་མེད་ཅིག་ཡིན། དོན་དུ་ངའི་ཁྱོ་ག་ཚེ་ལས་འདས་རྗེས། མིག་གིས་སྐྱེས་
པ་གཅིག་གི་ངོ་ལའང་བལྟས་མ་མྱོང་། ངའི་སེམས་པ་གཏན་དུ་ཞི་བར་གནས་ཡོད་
པས། ངས་ཁྱེད་ལ་དོན་དག་འདི་གསལ་བོར་བརྗོད་དགོས། དེ་མིན་ཁྱེད་ལ་མ
བཤད་ན་མི་འགྲིག་སྟེ། རྒྱུ་མཚན་ནི་དེ་ལས་ལྡོག་ན་ཁྱེད་ཀྱིས་རྗེས་སུ་བྱུང་བའི་དོན་
སྣ་ཚོགས་ཅི་འདྲའི་འཇིགས་སུ་རུང་བ་ཞིག་ཡིན་པ་རྒྱུས་ལོན་བྱེད་མི་ཐུབ་པས་ཡིན་
པ་དང༌། ཕྱོགས་གཞན་ཞིག་ནས་མཐར་ཐུག་ན་སྐབས་དེར་བརྩེ་བ་གང་འདྲ་ཞིག་
གིས་དེ་ལྟར་ཛ་དྲག་ཆེན་པོས་སྟབས་མི་ལེགས་པའི་མི་དེའི་རྗེས་སྙེག་ཚུལ་གསལ་
བོ་ཞིག་བཤད་མི་ཐུབ་པའང་སྨོས་མ་དགོས། དེའི་ནང་དུ་ཁྱད་མཚར་གྱི་གྲུབ་ཆ་
འདུས་ཡོད། འོན་ཀྱང་གཙོ་བོ་ནི་སྐྱི་གཡའ་བའི་སྐྲག་སྣང་གི་སེམས་ཁམས་རིགས་
ཤིག་དང་། ཡང་ན་དེ་བས་ཀྱང་གནད་དུ་དྲིལ་ནས་བཤད་ན། འཇིགས་སུ་རུང་
བའི་བྱ་བ་ཞིག་འབྱུང་བར་སྐྲག་པའི་སེམས་ཁམས་ཀྱིས་མནར་བ་ཡིན་པས། ཐོག་
མ་ནས་བཟུང་རེས་གསལ་རེས་མོག་གི་འཇིགས་སུ་རུང་བའི་དོན་ཞིག་སྤྲིན་ནག་
ལྟར་ན་གཞོན་འདིའི་ལུས་ལ་བསྒྲིབས་ཡོད་པ་ཚོར། ཡིན་ནའང་ཚོར་བ་འདི་དག་
དབྱེ་ཕྲལ་དང་དབྱེ་ཞིབ་བྱེད་མི་ཐུབ་ལ། ལྷག་པར་དུ་དེའི་རྒྱུ་མཚན་ནི་དེ་དག་ལ་
སྟོབས་ཤུགས་དང་མྱུར་ཤུགས་ཆེན་པོ་བསྣོལ་མར་འདྲེས་པ་དང——ཡང་གཅིག་
བཤད་ན། སྐབས་དེའི་ངའི་བྱ་བྱེད་ཡོད་ཚད་ནི་མི་ལ་རོགས་རམ་བྱེད་པའི་བྱ་སྤྱོད་
ཅིག་ཡིན་པས། རང་གཤིས་རྩ་བ་ནས་ལྷང་ལ་ཕུད་ཡོད། སྲང་ལམ་དུ་བྱིས་པ་ཞིག་
རླངས་འཁོར་ལ་ཁ་གཏད་ནས་བརྒྱུགས་པ་མཐོང་དུས་ཁྱོད་རང་མྱུར་དུ་སོང་ནས་
ཚུར་འཐེན་པ་དང་འདྲ། ཡང་ན་འདི་ལྟར་འགྲེལ་རྒྱག་ཆོག་སྟེ། ལ་ལས་རང་ཉིད་
ཆུ་རྐྱལ་མི་ཤེས་རུང་མི་ཞིག་མི་རིང་བར་ཆུར་ནུབ་པ་མཐོང་དུས་དེའི་རྗེས་འབྲངས་
ནས་ཟམ་ཐོག་ནས་མར་ཆུའི་ནང་དུ་མཆོང་ངམ། ཐད་ཀར་ཆོ་འཕྲུལ་ཞིག་གིས་
འགུག་ཐབས་བྱེད་པ་དང༌། སྙིང་སྟོབས་ཤིག་གིས་མར་མཆོང་བར་འདེད། ཁོ་ཚོ་
རང་ཉིད་ཀྱིས་ཀྱང་བསམ་གཞིགས་བྱེད་ལོང་མ་བྱུང་བར། བློ་ཁོག་ཆེན་པོའི་བྱ་སྤྱོད་
ཀྱིས་ཆུར་མཆོང་བར་མཐར་ཐུག་ན་དོན་སྙིང་ཡོད་དམ་མེད། ཏག་ཏག་དེ་ལྟར་ཡིན་
ཏེ། ངས་སྐབས་དེར་འདང་མ་བརྒྱབ་པ་དང་བསམ་བློ་གསལ་བོ་མ་བཏང་བར་
སྟབས་མི་ལེགས་པའི་མི་དེའི་རྗེས་འབྲངས་ནས་ཚོམས་ཆེན་ནས་ཕྱིར་བུད་དེ་སྒོ་ཁར་
སླེབས། དེ་ནས་སྒོ་ཁ་བརྒྱུད་དེ་སླར་ཡང་ལམ་འགྲམ་གྱི་གཡབ་སྟེགས་ཕྱོགས་སུ་ཆས།
“ང་ལ་ཡིད་ཆེས་བརྟན་པོ་ཡོད་དེ། ཁྱེད་ཉིད་ཡིན་ནའང་འདྲ་ལ་མིག་
མདངས་གསལ་བོ་དང་ཚོར་སྣང་སྐྱེན་པོའི་མི་སུ་ཞིག་ཡིན་རུང་འཇིགས་སྐྲག་གིས་
ཁེངས་པའི་ཁྱད་མཚར་གྱི་སེམས་ཁམས་དེའི་རིགས་ལས་ཐར་མི་ཐུབ། དེའི་རྒྱུ་
མཚན་ནི་ཆེས་མང་ནའང་ཕོ་ལོ་ཉེར་བཞི་ལས་སོན་མེད་པའི་ན་གཞོན་དེ། གོམ་
པ་སྤོ་དཀའ་བ་ནི་སྐྲ་ལོ་དུང་ལྟར་དཀར་པའི་བགྲེས་པོ་ཞིག་དང་མཚུངས་ལ། གོམ་
པ་འཁྱར་འཁྱོར་གྱིས་སྤོ་བ་དེ་བཟི་བོ་ཞིག་དང་འདྲ། ལུས་ཧྲིལ་པོའི་རུས་པ་ཚང་མ་
སིལ་བུར་བཅག་པ་ལྟར། ཁོའི་ལུས་ཀྱི་གཞི་སྒྲོམ་ཐོར་བ་བཞིན་ཕར་གཡོ་ཚུར་གཡོའི་
ངང་རྡོ་ཐེམ་ནས་ལམ་འགྲམ་གྱི་གཡབ་སྟེགས་སུ་འགྲོ་བ་མཐོང་རྗེས། མི་རྣམས་
ལ་ད་དུང་འདི་ལས་ལྷག་པའི་དངངས་སྐྲག་གིས་ཁོང་འདར་ཤོར་བའི་རྣམ་པ་ཞིག་
ཡོད་དམ། ཁོ་དེར་གསོ་སྒྱེ་ཞིག་དང་འདྲ་བར་ལྡིག་སྒྲ་དང་བཅས་རྐུབ་སྟེགས་རིང་
མོ་ཞིག་གི་ཐོག་ཏུ་འགྱེལ་ལ། འགུལ་སྟངས་དེས་ཡང་བསྐྱར་ངའི་ལུས་པོ་སིག་སིག་
གིས་འདར་བར་བྱེད་པའི་ཚོར་བ་སྟེར། མི་འདི་དངོས་གནས་ཚར་སོང་། ཤི་བོ་ཁོ་
ན། ཡང་ན་ལུས་ཡོངས་ཀྱི་ཤ་གནད་ཡོད་ཚད་གསོན་ཤུགས་ཀྱིས་སྟོངས་པའི་མི་ནི་
ད་གཟོད་འདི་ལྟར་འགྱེལ་སྲིད། ཁོའི་མགོ་བོ་གསེག་ནས་རྐུབ་སྟེགས་རིང་མོ་དེའི་
རྒྱབ་བསྙེས་ལ་ཁེན་པ་དང་། དཔུང་བ་གཉིས་ཀར་སྟོབས་ཤུགས་ཅི་ཡང་མེད་པར་
ཐུར་དུ་བསྣར་འདུག སྒྲོན་འོད་ཆེམ་ཆེམ་དུ་འཕྲོ་བའི་སྲང་ལམ་གྱི་གློག་བཞུའི་རེས་
གསལ་རེས་མོག་གི་འོད་ཐིག་ཁྲོད། ཉེ་འགྲམ་བརྒྱུད་ནས་འགྲོ་བའི་ལམ་འགྲོ་བ་རེ་
རེས་ཁོ་ནི་མེ་མདས་རང་སྲོག་གཅོད་མཁན་ཞིག་ཏུ་སྙམ་ཡོད་སྲིད། ངས་འགྲེལ་
ཐབས་མི་འདུག ངའི་སེམས་སུ་ཅིའི་ཕྱིར་གློ་བུར་དུ་བསམ་ཚུལ་དེ་འདྲ་སྐྱེས་དགོས་
སམ། འོན་ཀྱང་དེ་ནི་གློ་བུར་དུ་བྱུང་བས། གསོན་ཉམས་དེ་བྱེ་བྲག་ཏུ་རེག་ཐུབ་
པ་དང་། དོན་དངོས་ཡིན་པས་མི་རྣམས་སིག་སིག་ཏུ་འདར་བར་བྱེད་ཅིང་སྐྲག་
སྣང་སྟེར།—— དེ་ལྟར། སྐད་ཅིག་མ་དེའི་ནང༌། ཁོ་ངའི་མདུན་དུ་ཡོད་པ་མཐོང་
བྱུང་། མེ་མདས་རང་སྲོག་གཅོད་པའི་མི་ཞིག་ཡིན་ཚེ། ཁོའི་ཁུག་མའི་ནང་དུ་
མེ་མདའ་ཞིག་བཅུག་ཡོད་པར་ང་རང་དངོས་གནས་ཡིད་ཆེས་མི་བྱེད་ཐབས་མེད་
ཅིང༌། སང་ཉིན་མི་རྣམས་ཀྱིས་ཁོ་རང་རྐུབ་སྟེགས་རིང་པོ་འདིའི་སྟེང་ངམ་ཡང་
ན་རྐུབ་སྟེགས་གཞན་པའི་སྟེང་རེངས་པོར་ཉལ་ནས་དབུགས་རྒྱུན་ཆད་པ་དང་ཁྲག་
དམར་འཛར་འཛར་བྱེད་པ་མཐོང་སྲིད། དེའི་རྒྱུ་མཚན་ནི་ཁོ་འགྱེལ་བའི་རྣམ་པ་དེ་
རྡོ་བ་ཞིག་གཅོང་རོང་དུ་ལྷུང་བ་དང་ཀུན་ནས་མཚུངས་ལ། མཐིལ་ཞབས་སུ་སླེབས་
པའི་བར་དུ་གཏན་ནས་འགྲིལ་མཚམས་འཇོག་མི་སྲིད། ངས་མིའི་ལུས་ཕུང་ངལ་
དུབ་དང་རེ་ཐག་ཆད་པ་དེ་འདྲ་གཏན་ནས་མཐོང་མ་མྱོང༌།
“ད་ནི་ཁྱེད་ཀྱིས་སྐབས་དེའི་ངའི་གནས་བབ་ཚོད་དཔག་ཅིག་བྱོས་དང༌། ང་
འགུལ་མེད་ཚོར་མེད་དང་རྩ་ཐོར་བྱུང་བའི་མི་དེ་ཙོག་པའི་རྐུབ་སྟེགས་ཀྱི་རྒྱབ་ཏུ་
འགྲེང་ཡོད་ཅིང༌། བར་ཐག་ལ་གོམ་པ་ཉི་ཤུ་སུམ་ཅུ་ལས་མེད་ཀྱང་། མགོ་འཐོམ་
ནས་ཅི་བྱ་གཏོལ་བྲལ་དུ་གྱུར། རེ་འདུན་དྲག་པོས་ང་ལ་མདུན་དུ་སོང་ནས་རོགས་
སྐྱོར་བྱེད་པར་སྐུལ་ནའང་། མི་རབས་ནས་མི་རབས་བར་བརྒྱུད་པའི་ངོ་ཚས་ང་རང་
སྤ་བཀོང་ནས་ལོགས་སུ་ལུས་པར་བྱས་ཤིང༌། སྲང་ལམ་དུ་ཆ་རྒྱུས་མེད་པའི་སྐྱེས་པ་
དང་སྐད་ཆ་བཤད་མ་ཕོད། ནམ་མཁར་སྤྲིན་ནག་འཁྲིགས་པ་དང༌། སྲང་ལམ་གྱི་
སོལ་རླངས་སྒྲོན་མེས་ས་སྲོས་ལ་གློག་འོད་སྤྲོ་བཞིན་འདུག མཚམས་རེར་ད་གཟོད་
བྲེལ་འཚུབ་ངང་འགྲོ་བའི་མིའི་གཟུགས་བརྙན་མཐོང་ཐུབ། དེའི་རྒྱུ་མཚན་ནི་ནམ་
གུང་སླེབས་ཉེ་བས་སོ། །ང་རང་ཕལ་ཆེར་གཅིག་པུར་རང་སྲོག་གཅོད་མཁན་དེ་
དང་མཉམ་དུ་མེ་ཏོག་ལྡུམ་རར་བསྡད་ཡོད། ངས་ཐེངས་ལྔ་དང་ཐེངས་བཅུ་ལྷག་ལ་
བློ་སྤོབས་བསྐྱེད་དེ་ཁོའི་ཕྱོགས་སུ་ཆས་ནའང་། ཐེངས་རེ་རེར་ངོ་ཚས་ང་རང་ཤུགས་
ཀྱིས་ཕྱིར་འཐེན་བྱུང༌། ཡང་ན་རང་གཤིས་རྣལ་མ་ཡིན་པའི་ངེས་པ་མེད། ངའི་
སེམས་གཏིང་ནས་ཚོར་ཐུབ་པ་ནི། ཉེས་འཛོལ་བྱུང་ནས་འགྱེལ་བའི་མི་དེ་བསྐྱབས་
ན་ཕན་ཚུན་སྐྱོབ་མཁན་དང་མཉམ་དུ་བསྒྱེལ་སྲིད། དེ་ལྟར་བསམ་བློ་ཡང་ཡང་
བཏང་མཐར་སོམ་ཉིའི་གནས་སུ་གྱུར་ཞིང་། ང་རང་གིས་ཀྱང་གནས་བབ་འདི་ལ་
དོན་སྙིང་ཅི་ཡང་མེད་པ་དང༌། ཧ་ཅང་དགོད་བྲོ་བ་ཞིག་ཏུ་བསམས། དེ་ལྟར་
ཡིན་ནའང་། ངས་ད་དུང་ཁ་གྲག་མ་ཐུབ་ལ། གོམ་པའི་འདེགས་འཇོག་ཀྱང་བསྒྱུར་
མ་ཐུབ། འགུལ་སྐྱོད་བྱེད་མ་ཐུབ་ལ། ཁོ་རང་དགར་བསྐྱུར་ཡང་མ་ཐུབ། ཕལ་
ཆེར་ཆུ་ཚོད་གཅིག་རིང་ལ། ང་སོམ་ཉིའི་དྲ་བར་ཚུད་དེ་གཡབ་སྟེགས་སྟེང་ཕར་
འགྲོ་ཚུར་ཡོང་བྱས་ཏེ་བསྡད། ཁྱེད་ལ་འདི་ལྟར་བརྗོད་དོན་ནི། ཁྱེད་ཀྱིས་ང་ལ་
ཡིད་ཆེས་གནང་བའི་ཆེད་ཡིན། དེ་ནི་གཏན་ནས་ཟད་དུ་མེད་པའི་ཆུ་ཚོད་གཅིག་
རེད། དུས་ཚོད་གཅིག་དེའི་ནང་དུ། མུ་མཐའ་མི་མངོན་པའི་རྒྱ་མཚོའི་རླབས་ཕྲན་
མང་པོས་དུས་ཚོད་སིལ་བུར་གཤགས། གཞི་ནས་ཕམ་ཐོར་བྱུང་བའི་མི་དེའི་བཟོ་
ལྟས་ང་ལ་སེམས་འགུལ་དྲག་པོ་ཐེབས་པས། ངས་ཁོ་བསྐྱུར་ནས་འགྲོ་ཐབས་མ་བྱུང༌།
“ཡིན་ནའང་ང་ལ་སྤོབས་པ་མེད་པས་སྐད་ཆ་ཚིག་གཅིག་ཀྱང་བཤད་མ་ཐུབ་
ལ། དོན་དག་གཅིག་ཀྱང་སྒྲུབ་མ་ཐུབ། ནམ་སྨད་ཧྲིལ་པོར་ང་རང་དེ་ལྟར་ལངས་
ནས་གླེན་སྒུག་བྱས་ཤིང༌། ཡང་ན་མཇུག་མཐར་རྣམ་རིག་གསལ་བོར་མི་འགྱུར་
བའི་ངེས་པ་མེད། རང་ཉིད་ལ་དོན་དག་མི་འབྱུང་ཆེད། དེ་ནས་ཁ་ཕྱིར་འཁོར་ཏེ་
ཁྱིམ་ལ་ལོག སྡར་མ་དེ་དེ་ལྟར་འུ་ཐུག་ཐབས་ཟད་ངང་དེ་གར་ཉལ་ནས་སྡོད་རྒྱུའི་
སེམས་ཐག་བཅད་པར་རང་ལ་ཡིད་ཆེས་ཡོད་ཀྱང༌། ཕྱིའི་སྟོབས་ཤུགས་དྲག་པོས་
སེམས་ཐག་བཅད་དེ། ང་རང་སོམ་ཉིའི་དྲ་བར་ཚུད་ཐབས་བྲལ། སྐབས་དེར་གཞི་
ནས་ཆར་བ་འབབ་མགོ་བརྩམས། མཚན་གང་བོར་མཚོ་རླུང་ལྡང་ནས་མི་འཇགས་
པ་དང༌། ནག་ལིང་ལིང་དུ་རྒྱུ་ཞིང་རུབ་པའི་ཆར་སྤྲིན་སྟུག་པོ་ཕྱོགས་གཅིག་ཏུ་
འདུས་པས་མི་རྣམས་ལ་ཡི་མུག་པའི་ཚོར་བ་སྟེར་ལ། ལྗིད་ཏིག་ཏིག་གི་ནམ་མཁའ་
མར་རྡིབ་སྟེ། ཚང་མ་འོག་ཏུ་མནན་ལོས་འགྲོ་སྙམ་པའི་ཚོར་བ་སྐྱེས —— གློ་བུར་དུ་
ཆར་ཐིགས་རེ་འགའ་འཐོར་བ་དང༌། དེར་མཐུད་ནས་དྲག་ཆར་བབས་བྱུང༌། ཆར་
ཆུ་རླུང་གིས་དེད་ནས་ཆར་རྒྱུན་དྲག་པོར་གྱུར། ངས་རང་དབང་མེད་པར་དངོས་
ཟོག་ཚོང་ཁང་ཞིག་གི་བྱ་འདབ་འོག་ནས་ཆར་གཞའ་བྱས། ངས་ཆར་གདུགས་
བཀར་ཡོད་ནའང༌། འུར་འུར་དུ་ལྡང་བའི་དྲག་རླུང་གིས་སྔར་བཞིན་ཆར་ཐིགས་
ངའི་ལྭ་བའི་ཐོག་ཏུ་སྤུར་བ་དང༌། ཤག་ཤག་ཏུ་འབབ་པའི་ཆར་བ་ས་ངོས་སུ་དྲག་
ཏུ་རྡེག ཆར་རྡུལ་གྱིས་ངའི་ངོ་གདོང་དང་ལག་པར་སྔར་བཞིན་འཁྱག་སིབ་སིབ་ཀྱི་
ཚོར་བ་གྲང་མོ་རེ་བསྐྱལ་འོངས།
“ཡིན་ནའང——གནམ་གྱི་ཞབས་བརྡོལ་བ་ལྟ་བུའི་ཆར་ཞོད་ཆེན་པོའི་
འོག སྙིང་རྗེའི་ཡུལ་དུ་གྱུར་བའི་མི་དེ་སྔར་བཞིན་ཁུ་སིམ་མེར་རྐུབ་སྟེགས་སྟེང་དུ་
འགུལ་ཙམ་ཡང་མི་བྱེད་པར་ཙོག་པུར་འདུག དོན་དག་བྱུང་ནས་མི་ལོ་ཉེར་ལྔ་
འགོར་ཡང་། སྐྱི་གཡའ་བའི་རྣམ་པ་དེ་དྲན་དུས་ད་ལྟ་ད་དུང་ངའི་མགྲིན་པ་རྨང་
ནས་བརྣངས་བྱུང༌། ཆར་ཆུ་བྱ་འདབ་སྟེང་ནས་ཟགས། གྲོང་ཁྱེར་ལས་རླངས་
འཁོར་གྱི་ལྡིར་སྒྲ་མཆེད་འོངས། གཡས་གཡོན་གཉིས་པོར་ལྭ་རིང་གི་གོང་བ་
བརྩེངས་པའི་མི་རྣམས་བྲེལ་འཚུབ་ཀྱིས་འབྲོ་བཞིན་འདུག ལར་ཚེ་སྲོག་ཡོད་པའི་
དངོས་པོ་ཞིག་ཡིན་ཕྱིན། ཚང་མ་དངངས་འཚབ་ཀྱིས་ཆར་བྱོལ་བྱེད་ས་འཚོལ་བར་
རྒྱུགས་ཤིང་བྲེལ། མི་དང་གཅན་གཟན་གང་ཡིན་ཡང་ཚང་མ་དྲག་ཆར་རླུང་འཚུབ་
ལ་ཧ་ཅང་སྐྲག་མོད—དེ་གའི་རྐུབ་སྟེགས་སྟེང་གི་མི་དེ་ཁོ་ན་ནག་ཡོར་ཡོར་དུ་
བསྡད་དེ་འགུལ་ཙམ་ཡང་མི་བྱེད། ངས་སྔོན་འདིར་ཁྱེད་ལ་བརྗོད་པ་ལྟར། མི་
དེར་ལྷན་སྐྱེས་སུ་འདྲེན་ཤུགས་ཤིག་འདུག ཁོའི་འགུལ་སྟངས་དང་བྱ་བྱེད་བརྒྱུད་དེ་
སེམས་ཀྱི་འགྱུར་བ་རེ་རེ་གསོན་ཉམས་ཀྱིས་ཕྱིར་མངོན་ཐུབ། ཁོ་དེ་ལྟར་ཁ་རོག་གེར་
འགུལ་མེད་དུ་སྡོད་པ་དང༌། དེ་ལྟར་འགུལ་མེད་ཚོར་མེད་ཀྱིས་ཆར་རླུང་དྲག་པོའི་
ཁྲོད་དུ་ཙོག་ནས་བསྡད། ཕལ་ཆེར་ཐང་ཆད་དྲགས་ཏེ། ཡར་ལངས་ནས་གོམ་པ་
སྤོ་ཐབས་མེད་པ་དང་། ཆར་གཞའ་བྱེད་སའི་ཁང་བ་ཞིག་འཚོལ་དུ་འགྲོ་ཐབས་མེད་
པས། རང་གི་ཚེ་སྲོག་ལ་གོ་མེད་ཚོར་མེད་ཀྱི་རྣམ་འགྱུར་སྟོན་པ་འདྲ། འོན་ཀྱང་
འཇིག་རྟེན་སྟེང་གི་དངོས་པོ་གང་གིས་ཀྱང༌། རེ་ཐག་ཆད་པ་དང་རང་ལ་དམའ་
འབེབས། གསོན་ཡང་ཤི་བ་དང་འདྲ་བའི་རྣམ་པ་མངོན་པ་དེ་ལས་མི་སེམས་འགུལ་
བ་ཞིག་མི་འདུག འཇིམ་བརྙན་པ་དང་སྙན་ངག་པ་གང་རུང་སྟེ། མི་ཁེ་ལང་རྗེ་ལོ་
དང་དྷན་ཐི་སུ་ཡིན་རུང༌། མི་གསོན་པོ་ནང་བཞིན་ང་ལ་དེ་ལྟར་སེམས་འགུལ་དང་
སེམས་ཁྲལ་ཆེན་པོས་རེ་ཆད་མཐར་སོན་པའི་འདུག་སྟངས་ཀྱིས་མི་ཡུལ་འདིའི་སྐྱོ་
བ་ཟབ་མོའི་ཚོར་བ་སྦྱིན་མ་མྱོང༌། མི་དེར་ཆར་ཆུས་བརླན་ཞིང་། ལུས་ཀྱི་སྟོབས་
ཤུགས་ཟད་པ་དང་ཐང་ཆད་དྲགས་པས་གཞི་ནས་འགུལ་མི་ཐུབ་པར་གྱུར་ཏེ་རང་
གིས་རང་ལ་བདག་སྐྱོང་བྱེད་ཐབས་བྲལ།
“ངའི་སེམས་གཡོས་པས། སྣང་མེད་དུ་བསྐྱུར་ནས་ཁ་ཡ་མི་བྱེད་པར་འཇོག་
མ་ཐུབ། དེ་མ་ཐག་ལྕག་གིས་བྲབས་པ་ལྟར་སྐྱི་ལྤགས་ལ་ཟུག་གཟེར་སློང་བའི་ཆར་
ཞོད་ལ་མ་འཛེམ་པར་ཕར་བརྒྱུགས་ཏེ། རྐུབ་སྟེགས་སྟེང་གི་ཆར་ཆུས་བརླན་པའི་
མི་དེ་ཡང་ཡང་སྒུལ། ‘ངའི་རྗེས་སུ་ཤོག’ ཅེས་ཁོའི་དཔུང་པ་ནས་གསིག་འཐེན་
བྱས། ཁོའི་མདངས་ཉམས་པའི་མིག་ཟུང་གིས་ཡར་བལྟས་བྱུང༌། རིམ་གྱིས་ཁོའི་
རྣམ་རིག་ཇེ་དྭངས་སུ་སོང་བ་དང་འདྲ་ནའང༌། ངས་བཤད་པའི་སྐད་ཆའི་ཧ་མ་
གོ ‘ངའི་རྗེས་སུ་ཤོག’ ཅེས་ངས་ཡང་བསྐྱར་ཁོའི་བརླན་ཤིག་ཤིག་གི་ཕུ་ཐུང་གསིག་
འཐེན་བྱས་ལ། ང་དངོས་གནས་ཁོང་ཁྲོ་ལངས། ཁོ་ག་ལེར་ཡར་འགྲེང་སྟེ་འཁྱར་
འཁྱོར་གྱིས་གཞི་ནས་ངའི་བཀོད་སྒྲིག་ལ་ཉན་བྱུང༌། ‘ཁོས་ཁྱེད་ཀྱིས་ཅི་བྱེད་རྩིས་
ཡིན་ནམ’ ཞེས་དྲིས་པར། ང་ལ་ལན་གདབ་རྒྱུ་མེད་པར་གྱུར། དེའི་རྒྱུ་མཚན་
ནི་ཁོ་འཁྲིད་དེ་གང་དུ་འགྲོ་རྒྱུ་ཡིན་པ་ང་རང་གིས་ཀྱང་མི་ཤེས་མོད། ཁོ་རང་ཡང་
བསྐྱར་འཁྱག་སིབ་སིབ་ཀྱི་ཆར་ཆུས་མི་བརླན་པ་དང་། རེ་ཆད་མཐར་སོན་ལ་བརྟེན་
ནས་རང་སྲོག་གཅོད་འདོད་པའི་བློས་སྙིང་བོ་སྤུ་ཙམ་ཡང་མེད་པར་འདིར་ཙོག་
པུར་མི་འདུག་པ་ཁོ་ནའི་ཆེད་ཡིན། ངས་ཁོའི་དཔུང་པར་འཇུས་ནས་མ་ལྷོད་པ་
དང་། ཤེས་པ་ཉམས་པའི་མི་དེ་འཐེན་ཞོར་ཐད་ཀར་མདུན་གྱི་དངོས་ཟོག་ཚོང་ཁང་
གི་ཕྱོགས་སུ་སོང་། དེར་མདུན་ཕྱོགས་སུ་བསྲིངས་པའི་བྱ་འདབ་དོག་མོ་ཞིག་ཡོད་
པས། མ་མཐའ་ཡང་ཁོར་སྲུང་སྐྱོང་ཨེན་ཙམ་ཞིག་བྱ་ཐུབ་པ་དང༌། ཁ་ཆར་བུ་ཡུག་
གི་འཇབ་རྒོལ་ལས་གཡོལ་ཐུབ། དེར་མཐུད་དེ་ཅི་ཞིག་བྱ་དགོས་པ་ངས་མི་ཤེས་
ལ། ཤེས་ཀྱང་མི་འདོད། མི་དེ་ཆར་ཆུས་མི་བརླན་པའི་གནས་ཤིག་ཏུ་འཁྲིད་འདོད་
པ་ཁོ་ན་ཡིན་པས། ཁང་བའི་བྱ་འདབ་ཅིག་གི་འོག་ཏུ་འཁྲིད་པ་ལས། སྐབས་དེར་
ངས་རྗེས་ཕྱོགས་ཀྱི་དོན་ལ་བསམ་བློ་གཏན་ནས་བཏང་མ་མྱོང་།
“ངེད་གཉིས་དེ་ལྟར་ཆར་བ་མི་འབབ་པའི་བྱ་འདབ་དོག་མོའི་འོག་ཏུ་གཤིབ་
སྟེ་ལངས་ནས་བསྡད། རྒྱབ་ཕྱོགས་ནི་རྒྱ་སྒོར་ལྕགས་ཟྭ་བརྒྱབ་པའི་དངོས་ཟོག་ཚོང་
ཁང་གི་གྱང་ངོས་ཡིན་ཞིང༌། ཀླད་ངོས་སུ་བྱ་འདབ་ཆུང་ཆུང་ཞིག་ལས་མེད། དྲག་
ཆར་བབས་ནས་མཚམས་མི་འཇོག་པ་དང༌། གློ་བུར་དུ་ལྡང་འོང་བའི་དྲག་རླུང་གིས་
བྱ་འདབ་འོག་གི་ངེད་གཉིས་ཀྱི་ངོ་གདོང་དང་ལྭ་བར་སོགས་དུས་ངེས་མེད་དུ་ཆར་
ཐིགས་འཁྱག་པོ་དག་གིས་བྲན་བྱུང་། ང་རང་དེ་ག་ནས་ཡུན་རིང་བར་འགྲེང་ནས་
སྡོད་མི་འོས་ཏེ། ཆར་བས་ཕྱི་བརྟོལ་ནང་བརྟོལ་དུ་བརླན་པའི་རྒྱུས་མེད་ཀྱི་སྐྱེས་པ་
འདིའི་གམ་དུ་དེ་ལྟར་སྡོད་མི་རུང༌། འོན་ཀྱང་ཕྱོགས་གཞན་ཞིག་ནས། ཁོ་འདི་
གར་ཁྲིད་ཡོང་ཡོད་པས། སྐད་ཆ་ཚིག་གཅིག་ཀྱང་མི་བཤད་པར་ཁོ་དེ་གར་བསྐྱུར་
ཐབས་མེད་ལ། ཅིས་ཀྱང་རྣམ་འགྱུར་ཙམ་སྟོན་དགོས་སྙམ། ངས་རིམ་བཞིན་རིག་
པ་སྒྲིམ་ནས་བསམ་གཞིགས་བཏང་། ངའི་བསམ་པར་རབ་ཡིན་ན་ཤིང་རྟ་འཁོར་ལོ་
ཞིག་བོས་ཏེ་ཁོ་རང་ཁྱིམ་ལ་བསྐྱལ་རྗེས། རང་ཉིད་རང་གི་ཁྱིམ་དུ་ལོག་ན། སང་
ཉིན་ཁོ་རང་ཉིད་ཀྱིས་ཐབས་བཀོད་བཙལ་སྲིད་སྙམ། དེ་བས་ངས་རང་ཉིད་ཀྱི་གམ་
དུ་འགུལ་ཙམ་ཡང་མི་བྱེད་པར་ལངས་ཡོད་པའི་མི་དེར ‘ཁྱེད་རང་གང་དུ་བསྡད་
ཡོད་དམ’ ཞེས་དྲིས་པར། ཁོས་ཡུན་རིང་ལ་ཁ་ཆར་བུ་ཡུག་གི་མཚན་མོ་དེར་ཧད་
དེ། 
"ང་ལ་སྡོད་ས་མེད། ང་རང་དེ་རིང་ས་སྲོས་སུ་ཉི་སི་ནས་ཡོང་བ་
ཡིན...ང་དེ་གར་འགྲོ་ཐབས་མི་འདུག'
“མཇུག་མཐའི་སྐད་ཆ་ཚིག་གཅིག་དེ་ངས་ལམ་སེང་མ་གོ་ཡང་རྗེས་སུ་དེའི་ཧ་
གོ་བྱུང་། མི་དེས་ང་རང………གཞང་འཚོང་མ་ཞིག་ཏུ་བརྩིས་འདུག བུད་མེད་དེ་
དག་མཚན་མོར་ཁྱུ་དང་ཁྱུ་བྱས་ཏེ་ཤོ་ཁང་འདིའི་མཐའ་འཁོར་དུ་ཕར་འགྲོ་ཚུར་འོང་
བྱེད་ཅིང༌། ལག་ཡོང་བཟང་བའི་ཤོ་བའམ་ཡང་ན་བཟི་བོ་ཚོའི་ལག་ནས་དངུལ་
སྒོར་ཨེ་ལོན་ལ་བལྟ། སྐད་ཆ་ཕྱིར་བསྐོར་ནས་བཤད་ན། ཁྱོད་ཀྱིས་བལྟས་ན་ཁོར་
ང་ལ་བསམ་ཚུལ་གཞན་ཅི་ཞིག་ཡོད་ཐུབ་བམ། དེའི་རྒྱུ་མཚན་ནི་ད་ལྟ་ངས་ཁྱེད་
ལ་དོན་དག་དེ་འདྲི་ཞིབ་བྱེད་སྐབས། ངས་ད་གཟོད་སྐབས་དེའི་རང་ཉིད་ཀྱི་གནས་
བབ་དངོས་གནས་ཡིད་ཆེས་དཀའ་བ་ཞིག་ཡིན་པ་རྟོགས་ཐུབ། དངོས་གནས་
ཁུངས་ལུང་གཏན་ནས་མེད་པ་ཞིག་རེད་ཅེས་བཤད་ཆོག———ཁྱོད་ཀྱིས་བལྟས་ན་
ཁོར་ང་ལ་ད་དུང་བསམ་ཚུལ་གཞན་ཅི་ཞིག་ཡོད་ཐུབ་བམ། ངས་ཁོ་རྐུབ་སྟེགས་
སྟེང་ཡར་བསླངས་ཏེ། ཁ་གྲགས་ལོང་མེད་པར་འཁྲིད་དེ་ང་དང་མཉམ་དུ་ཡོང་
ཞིང༌། དེ་ཡང་དངོས་གནས་བུ་མོ་ཚུལ་ལྡན་ཞིག་གི་བྱ་སྤྱོད་མིན་ནའང་། ངས་
འཕྲལ་མར་ཤེས་མ་ཐུབ། རྗེས་སོར་ད་གཟོད་རིམ་གྱིས་ཁོ་ང་ལ་འཇིགས་སུ་རུང་
བའི་གོ་ནོར་ཐེབས་པ་དེ་རྟོགས་མོད། འོན་ཀྱང་འཕྱིས་དྲགས་སོང༌། དེ་ལྟར་མིན་
ན་ངས་གཏན་ནས་གཤམ་གྱི་སྐད་ཆ་འདི་བརྗོད་མི་སྲིད། སྐབས་དེར། ངས ་དེས་
ན་ཁྱོད་རང་མགྲོན་ཁང་དུ་སོང་ནས་ཁང་བ་ཞིག་འཚོལ་རོགས། འདིར་ཁྱེད་རང་མུ་
མཐུད་དུ་སྡོད་མི་རུང༌། ཁྱེད་རང་ད་ལྟ་སོང་ནས་སྡོད་གནས་ཤིག་བཙལ་ཏེ་བདེ་
མོར་སྡོད་རོགས’ ཞེས་བཤད།
“ཡིན་ནའང་སྐབས་དེར་ངས་ཁོར་འཇིགས་སུ་རུང་བའི་གོ་ནོར་ཐེབས་པ་དེ་
ཚོར་བྱུང༌། དེའི་རྒྱུ་མཚན་ནི་ཁོས་གཞི་ནས་ངོ་གདོང་ཚུར་མི་འཁོར་བར། ཟུར་
ཟའི་ཉམས་ཀྱིས ་མིན། ང་ལ་ཁང་བ་མི་དགོས། ང་ལ་ཅི་ཡང་མི་དགོས། ཁྱོད་
ཀྱིས་དཀའ་ལས་མྱངས་ཏེ་ངའི་ལག་ནས་ཅི་ཞིག་འཐོབ་པར་མ་རེ། ཁྱོད་ཀྱིས་མི
བཙལ་བ་ནོར་སོང་། ང་ལ་དངུལ་རྡོག་གཅིག་ཀྱང་མེད’ ཅེས་དང་ལེན་མི་བྱེད།
“སྐད་ཆ་དེ་ཡང་སྐྲག་སྣང་སྐྱེས་དགོས་པ་ཞིག་ཡིན་ལ། སྣང་མེད་ཚོར་མེད་
ཀྱི་ཉམས་འགྱུར་གྱིས་མི་ལ་ཁོང་ཁྲོ་བསླངས་འོངས། ལུས་ཡོངས་ཆར་ཆུས་བརླན་
པའི་མི་འདི་དེ་གར་ལངས་ཏེ་སེམས་པ་ངལ་བས་དུབ་ཅིང་། ལུས་ཀྱི་སྟོབས་ཤུགས་
ཟད་དེ་གྱང་ངོར་བསྙེས་འདུག་པས། ང་ལ་སེམས་འགུལ་ཟབ་མོ་ཐེབས་ཤིང་། གླེན་
རྟུལ་གྱི་བརྙས་བཅོས་ཅུང་ཙམ་ཐེབས་པར་བསམ་བློ་གཏོང་ཁོམ་གཏན་ནས་
འདུག ངའི་བསམ་པར། ངས་ཁོ་མཐོང་བ་ནས་གོམ་པ་འཁྱར་འཁྱོར་གྱིས་ཚོམས་
ཆེན་ལས་བུད་པའི་སྐད་ཅིག་ཐོག་མ་ཉིད་དེ་དང༌། དེ་མིན་བསམ་ཡུལ་ལས་འདས་
པའི་དུས་ཚོད་གཅིག་འདིའི་ནང་སླར་ཡང་བསྟུད་མར་ཚོར་བ་ནི། འདི་རུ་མི་ཞིག་
ཡོད་དེ། ལོ་ན་གཞོན་ཞིང་གསོན་ཤུགས་ཀྱིས་བརྟས་པ་དང༌། ཏག་ཏག་གཤིན་
རྗེའི་སྒོ་དྲུང་དུ་སླེབས་པས། ངས་ངེས་པར་དུ་ཁོ་བསྐྱབ་དགོས་སྙམ་སྟེ། ངས་ཁོའི་
ཕྱོགས་སུ་གོམ་པ་འགའ་སྤོས་པ་དེ་ཁོ་ན་ཡིན།
སྒོར་མོར་སེམས་ཁྲལ་མ་བྱེད། ཁྱེད་ཉིད་ངའི་རྗེས་སུ་འབྲངས་ཤོག ཁྱེད་
རང་དུས་ཡུན་རིང་བོར་འདིར་སྡོད་མི་རུང་། ངས་ཁྱེད་ལ་སྡོད་གནས་བཀོད་སྒྲིག་
བྱ་ཆོག་པས། ཅི་ཡང་སེམས་ཁྲལ་བྱ་མི་དགོས། ངའི་རྗེས་སུ་འབྲངས་ཤོག་
“ཁོ་ཚུར་འཁོར་བྱུང་། དུས་དེར་ངེད་གཉིས་ཀྱི་རྩིབ་ལ་ཆར་ཞོད་ཤག་ཤག་ཏུ་
བབས་ཏེ་མཚམས་མི་འཇོག་པ་དང་། བྱ་འདབ་ཀྱི་འཁྱིལ་ཆུ་ངེད་གཉིས་ཀྱི་རྐང་ཐད་
དུ་ཆལ་ཆིལ་དུ་ཟགས་བྱུང༌། ཁོས་མུན་པའི་ཁྲོད་ཐོག་དང་པོར་ངའི་ངོ་གདོང་གསལ་
བོ་མཐོང་བར་རེ་བ་ཚོར་ཞིང་། ཁོའི་ལུས་ཕུང་ཡང་ཕལ་ཆེར་གོ་མེད་ཚོར་མེད་ཀྱི་
རྣམ་པའི་ཁྲོད་ག་ལེར་དྲན་པ་སོས་མགོ་བརྩམས།
“ ‘དེ་ན་རང་ཅི་དགའ་བྱོས་དང’ ཞེས་བཤད་དེ། བསམ་ཤེས་ཀྱི་རྣམ་འགྱུར་
བསྟན་བྱུང་། ང་གང་ལའང་ཁྱད་པར་མེད། ………… མཐར་གཏུགས་ན། ཅིའི་ཕྱིར་
མི་འགྲོ་བ་ཡིན་ནམ། ངེད་གཉིས་འགྲོ་ཡ།' ངས་ཆར་གདུགས་བཀར་བར། ཁོ་ངའི་
གམ་དུ་སླེབས་ཏེ། ངའི་དཔུང་པར་འཁྱུད། གློ་བུར་དུ་བྱུང་བའི་བྱམས་བརྩེའི་རྣམ་
པ་དེས་ང་ལ་ཚོར་བ་མི་བདེ་བ་ཞིག་བྱིན་པས། ང་དངོས་གནས་ཧ་ལས་ཤིང་སྙིང་
ཆུང་འཕར་ལྡིང་བྱེད་པའི་འགྲོས་ཀྱང་ཇེ་མགྱོགས་སུ་སོང་། ཡིན་ནའང་ང་ལ་ཁོས་
དེ་ལྟར་བྱེད་པར་འགོག་འདོད་ཀྱི་སྤོབས་པ་མི་འདུག རྒྱུ་མཚན་ནི་གལ་ཏེ་ངས་ད་
ལྟ་ཁོ་ཟུར་དུ་ཕུད་ན། ཁོ་རང་མཐའ་མེད་པའི་གཅོང་རོང་དུ་ལྷུང་སྲིད་པས། ངས་
མངོན་འདོད་ཀྱི་རེ་བ་མཐའ་དག་ངལ་བ་འབྲས་མེད་དུ་འགྱུར་ངེས། ངེད་གཉིས་
ཡང་བསྐྱར་གོམ་པ་ཁ་ཤས་ཕྱིར་སྣུར་ཏེ། ཤོ་ཁང་གི་ཕྱོགས་སུ་སོང་། སྐབས་དེར་
ད་གཟོད་ངའི་སེམས་སུ་ཁོ་ལ་ཅི་ཞིག་བྱ་དགོས་པ་མ་ཤེས། ངས་འཕྲལ་དུ་བསམ་
བློ་བཏང་སྟེ། རབ་ཡིན་ན་ཁོ་ལ་གསོལ་མགྲོན་ཁང་ཞིག་འཚོལ་བ་དང༌། སྒོར་མོ་
འགའ་བྱིན་ཏེ། ཁོ་དེ་གར་ཞག་སྡོད་བྱེད་དུ་བཅུག་ཚེ་སང་ཉིན་རང་ཁྱིམ་དུ་ལོག་
ཆོག་པ་རེད་སྙམ། ངས་ཡང་བསྐྱར་གཞན་པ་ཅི་ཡང་དྲན་མ་ཐུབ། ཤིང་རྟ་འཁོར་
ལོ་རེ་རེ་བྲེལ་འཚུབ་ཀྱིས་ཤོ་ཁང་གི་སྒོ་མདུན་དུ་སླེབས་པར། ངས་ཤིང་རྟ་འཁོར་ལོ་
ཞིག་བཀག་ནས་ངེད་གཉིས་ནང་དུ་བུད། ཤིང་རྟ་འཁོར་ལོའི་ཁ་ལོ་པས་ང་ལ་གང་
དུ་འགྲོ་རྒྱུ་དྲིས——དང་ཐོག་ངས་ཅི་ལྟར་ལན་འདེབས་དགོས་པ་མ་ཤེས། ཡིན་
ནའང་ངས་གློ་བུར་དུ་གམ་གྱི་ལུས་ཡོངས་རློན་པར་གྱུར་བ་དང་ལྭ་བའི་ཐོག་ནས་ཆར་
ཆུ་ཟགས་བཞིན་པའི་མི་དེ་ཡིད་ལ་དྲན་བྱུང༌། མཐོ་རིམ་མགྲོན་ཁང་ཞིག་ཏུ་སྡོད་མི་
ཐུབ ——ཕྱོགས་གཞན་ཞིག་ནས། ང་ཡང་དངོས་གནས་སྤྱི་ཚོགས་ལ་རྒྱུས་མངའ་དེ་
འདྲ་མེད་པས། རྩ་བ་ནས་ཉ་ཉོག་གིས་དོགས་པ་སྐྱེ་བར་མ་འདོད། ཤིང་རྟ་ཁ་ལོ་
པར་འཁོར་ནས། སྤྱིར་བཏང་གི་མགྲོན་ཁང་ཞིག་ཡིན་པས་ཆོག’ ཅེས་བཤད།
“ཤིང་རྟའི་ཁ་ལོ་པས་སེམས་ཁུར་ཅི་ཡང་མེད་པར། ཁོ་རང་ཉིད་ཀྱང་
ཆར་ཆུས་བརླན་ཤིག་ཤིག་ཏུ་བཏང་ནའང་། རྟ་ལ་ལྕག་གིས་སྐུལ་ནས་མདུན་དུ་
བརྒྱུགས། ངའི་གམ་གྱི་མི་རྒྱུས་མེད་དེས་སྐད་ཆ་ཚིག་གཅིག་ཀྱང་མི་བཤད་པར་ཁ་
རོག་གེར་འདུག ཤིང་རྟའི་འཁོར་ལོ་ལྡིར་ལྡིར་དུ་གྲགས་པ་དང༌། ཆར་ཆུའི་ཤུགས་
ཀྱིས་ཤིང་རྟ་འཁོར་ལོའི་སྒེའུ་ཁུང་གི་ཤེལ་སྒོར་རྡེག གློག་འོད་མེད་པའི་ནག་ཐིང་
ཐིང་གི་པུར་སྒམ་ལྟ་བུའི་འཁོར་སྒམ་གྲུ་བཞིའི་འདིའི་ནང་དུ། ངའི་ཚོར་བར་བེམ་པོ་
ཞིག་དབོར་སྐྱེལ་བྱེད་པ་དང་འདྲ། ངས་གང་ནུས་ཀྱིས་བསམ་བློ་བཏང་སྟེ། སྐད་
ཆ་ཚིག་གཅིག་གིས་ཁུ་སིམ་མེའི་མཉམ་གནས་ཀྱི་མཚར་སྣང་དང་ཞེད་སྣང་གི་རྣམ་
པ་དེ་བསྒྱུར་བསམ་མོད། ཡིན་ནའང་ངས་སྐད་ཆ་ཅི་ཡང་དྲན་མ་སོང་། སྐར་
མ་ཁ་ཤས་ཀྱི་རྗེས་ནས་ཤིང་རྟ་འཁོར་ལོ་བསྡད་བྱུང༌། ང་ཐོག་མར་འཁོར་ལོ་ལས་
བབས་ཏེ། ཤིང་རྟའི་ཁ་ལོ་པར་ལམ་གླ་བྱིན། དུས་མཚུངས་སུ་མི་དེ་གཉིད་མ་སད་
ཀྱིས་འཁོར་ལོ་ལས་བབས་ཏེ་སྒོ་བརྒྱབ་བྱུང༌། ངེད་གཉིས་དེ་ལྟར་རྒྱུས་མངའ་མེད་
པའི་མགྲོན་ཁང་ཆུང་ཆུང་ཞིག་གི་སྒོ་མདུན་དུ་ལངས་ཤིང་། སྒོའི་ཀླད་དུ་གདུགས་
དབྱིབས་ཀྱི་ཤེལ་སྒོའི་བྱ་འདབ་ཅིག་ཚུར་བསྲིངས་ཡོད་པས། བྱ་འདབ་ཀྱི་ཐད་སོར་
ཆར་ཞོད་ཀྱི་འཇབ་རྒོལ་ལས་གཡོལ་ཐུབ། ཕྱོགས་བཞིར་ཆར་བ་ཟམ་མི་ཆད་པར་
འབབ་པས། བྲོ་མེད་ཆོ་མེད་ཀྱིས་མི་སེམས་ལ་སུན་སྣང་བསྐྱེད་པ་དང༌། བསེར་བུ་
རྒྱུ་མི་ཐུབ་པའི་མཚན་གྱི་མུན་པ་སིལ་བུར་གཏུབས།
“མི་རྒྱུས་མེད་དེ་དྲང་མོར་འགྲེང་མི་ཚུགས་པས། རང་དབང་མེད་པར་གྱང་
ངོས་སུ་ཁེན་ནས་འདུག ཆར་གྱིས་བརླན་པའི་ཁོའི་ཞྭ་མོ་དང་ལྟེབ་གཉེར་ཆགས་
པའི་ལྭ་བ་ལས་ཆུ་ཐིགས་ཟགས་པ་དང་། དེ་གར་འགྲེང་བའི་རྣམ་པ་དེ་ད་སོ་མ་
གཙང་ཆུ་ལས་ཁར་བླངས་ཤིང་འཆི་ལ་ཉེ་བའི་མི་ཞིག་དང་འདྲ་ལ། ཤེས་པ་ད་དུང་
ཉམས་ཤིང་འཐོར་ཡོད་པ་ལྟར་སྣང་། ཁོ་བསྙེས་ཡོད་པའི་གྱང་ངོས་དེ་ནས་ཆུ་ཐིགས་
ཕྲ་མོ་ཐུར་དུ་བཞུར་བཞིན་འདུག ཡིན་ནའང་ཁོས་ལུས་ཀྱི་ལྭ་བ་དང་ཞྭ་མོ་ཤེད་ཀྱིས་
མ་སྤྲུགས་པས། ཆུ་ཐིགས་ཞྭ་ཐོག་ནས་དཔྲལ་བ་དང་ངོ་གདོང་བརྒྱུད་དེ་དལ་གྱིས་
བཞུར། ཁོ་གཞི་ནས་འགུལ་མེད་ཚོར་མེད་ཀྱིས་ལངས་ནས་བསྡད། ངས་ཁྱེད་ལ་
བརྗོད་ཐབས་མི་འདུག རེ་ཐག་ཆད་པའི་རྣམ་པ་དེས་ངའི་སེམས་ལ་གཡོ་འགུལ་
དྲག་པོ་ཐེབས།
“དུས་དེར་ངས་ངེས་པར་དུ་ཕན་ཞིག་གདགས་དགོས་འདུག་པས། ཨམ་
ཕྲག་ནས་སྒོར་མོ་བླངས་ཏེ། ‘འདིར་ཧྥ་ལང་བརྒྱ་ཐམ་པ་ཡོད’ ཅེས་བཤད་
ཅིང་། ཁྱེད་ཀྱིས་འདིར་ཁང་བ་ཞིག་གླས་ཏེ། སང་ཉིན་རླངས་འཁོར་དུ་བསྡད་དེ་
ཕྱིར་ཉི་སིར་ལོག་ཅིག’ ཅེས་སྨྲས།
“ཁོ་ཡ་མཚན་སྐྱེས་ནས་མགོ་བོ་ཡར་བཏེགས་བྱུང༌། ངས་ཤོ་ཁང་དུ་ཁྱེད་
ལ་ཡུན་རིང་བོར་ལྟ་ཞིབ་བྱས།’ ངས་ཁོ་རང་ཐེ་ཚོམ་ཟ་བ་མཐོང་རྗེས་སྐུལ་འདེད་ཀྱི་
ཚུལ་དུ། ‘ཁྱེད་ཀྱི་སྒོར་མོ་ཡོད་ཚད་ཕམ་ཚར་བ་ངས་ཤེས་ཡོད། ངས་སེམས་ཁྲལ་
བྱེད་པ་ནི་ཁྱེད་ཀྱིས་ད་ལྟ་གླེན་རྟགས་ཅི་ཞིག་སྟོན་འགྲོའམ་སྙམ་པ་དེ་ཡིན། མིས་
རོགས་རམ་དང་ལེན་བྱས་ན་ངོ་ཚ་དགོས་པ་ཞིག་གཏན་ནས་མ་རེད....འདི་ཁྱེད་
ཀྱིས་ལེན་རོགས།
“ཡིན་ནའང་ཁོས་ངའི་ལག་པ་ཕར་དེད་བྱུང༌། ཁོས་རྩ་བ་ནས་མི་ལེན་པ་
ངའི་ཡིད་ལའང་མ་ཤར། ཁོས ་ཁྱོད་ནི་མི་སེམས་བཟང་ཞིག་རེད’ ཅེས་བཤད་པ་
དང་། ‘ཡིན་ནའང་ཁྱོད་ཀྱིས་སྒོར་མོ་ཆུད་ཟོས་སུ་མ་གཏོང༌། ང་ལ་སྐྱོབ་ཐབས་
མེད། མཚན་མོ་འདིར་ང་རང་གཉིད་དམ་མི་གཉིད་པ་ནི་རྩ་བ་ནས་གལ་ཆེན་ཞིག་
མིན། གང་ལྟར་སང་ཉིན་ཡོད་ཚད་མེད་པར་འགྱུར་དགོས་པས། ང་ལ་སྐྱོབ་ཐབས་
མེད།’
མིན། ཁྱེད་ཀྱིས་ངེས་པར་དུ་འཁྱེར་དགོས།’ ངས་ཁོ་ལ་བཙན་གྱིས‘སང་
ཉིན་ཁྱེད་ཀྱི་བསམ་ཚུལ་འགྱུར་ངེས། ད་ལྟ་ཁྱེད་རང་ཐོག་མར་ནང་དུ་སོང་སྟེ་
གཉིད་སྐྱིད་པོ་ཞིག་ལ་རོལ་དང་ཡོད་ཚད་བརྗེད་སྲིད། ཉིན་མོར་བྱ་བའི་རྣམ་པ་
གཞན་ཞིག་ཏུ་འགྱུར་ངེས་ཡིན།
“ངས་ཡང་བསྐྱར་སྒོར་མོ་ཁོའི་ལག་ཏུ་བརྫངས་པ་དང༌། ཁོས་ཕལ་ཆེར་
རྣམ་འགྱུར་དྲག་པོས་ངའི་ལག་པ་ཕར་དེད་དེ། ‘འདི་ལྟར་མི་བྱ་རོགས’ ཞེས་
སྨྲས་ཤིང༌། སྐད་གདངས་གཉོམ་པོས་ཡང་བསྐྱར ་འདིར་དོན་སྙིང་སྤུ་ཙམ་ཡང་
མེད། འདི་རུ་གཞན་གྱི་ཁང་བ་ཁྲག་གིས་མི་བརྫི་ཆེད། ང་ཕྱི་རོལ་དུ་བསྡད་ན་
ཆོག ཧྥ་ལང་བརྒྱ་ཐམ་པས་ང་སྐྱོབ་ཐབས་མི་འདུག་ལ། ཧྥ་ལང་ཆིག་སྟོང་གིས་ཀྱང་
ཕན་ཐབས་མེད། སང་ཉིན་ངས་ཡང་བསྐྱར་ཆེས་མཇུག་མཇུག་གི་ཧྥ་ལང་དེ་དག་
འཁྱེར་ནས་ཤོ་ཁང་དུ་འགྲོ་སྲིད་ཅིང༌། ཕམ་ནས་ཚང་མ་མ་ཤོར་ན། ངས་མཚམས་
འཇོག་མི་སྲིད། ཡང་བསྐྱར་མགོ་ནས་བརྩམས་ཏེ་དེ་ལྟར་བྱ་དགོས་དོན་ག་རེ་
རེད། ངས་སྡུག་བསྲན་བྱས་ཚར།’
“སྐྱོ་ལྷང་ལྷང་གི་སྐད་གདངས་དེ་ངའི་རྣམ་ཤེས་ལ་ཅི་ལྟར་ཟུག་པ་ཁྱེད་
ཀྱིས་ཚོད་དཔག་བྱེད་དཀའ་མོད། ཡིན་ནའང་ཁྱེད་ཀྱིས་བསམ་བློ་ཞིག་ཐོངས་
དང༌། ཁྱེད་དང་དབྱིན་ཁྲེ་གཉིས་ལས་མི་རིང་བའི་སར་བློ་རིག་གསལ་བའི་ན་
གཞོན་ཞིག་འགྲེང་ཡོད་པ་དང༌། ཁོ་གསོན་ཞིང་དབུགས་རྔུབ་བཞིན་ཡོད་པ་ཁྱོད་
ཀྱིས་གསལ་བོར་ཤེས་མོད། གལ་ཏེ་ནུས་ཤུགས་ཡོད་རྒུ་མ་བཏོན་ན། ཆུ་ཚོད་
གཉིས་ལས་མི་འགོར་བར། བསམ་བློ་ཡོད་ཅིང་སྐད་ཆ་སྨྲ་ཤེས་པ། དབུགས་འབྱིན་
རྔུབ་བྱེད་པའི་མི་འདི་བེམ་རོ་ཞིག་ཏུ་འགྱུར་ངེས། ངའི་སེམས་སུ་བཤད་མི་ཤེས་
པའི་ཁོང་ཁྲོ་དང་འཚིག་པ་ཟ་བ་དང༌། བློ་གཅིག་སེམས་གཅིག་གིས་ཁོའི་དོན་སྙིང་
སྤུ་ཙམ་ཡང་མེད་པའི་འགོག་རྒོལ་ལས་རྣམ་པར་རྒྱལ་འདོད་པ་ཁོ་ན་ཡིན། ང་
ཁོའི་དཔུང་བར་འཁྱུད་དེ། ‘གླེན་བཤད་དེ་འདྲ་མ་རྒྱག ད་ལྟ་ཁྱེད་རང་ནང་དུ་
ཕེབས་ནས་ཁང་བ་ཞིག་གླས་ཤིག སང་ཉིན་སྔ་མོར་ངས་ཁྱེད་རང་མེ་འཁོར་དུ་སྐྱེལ་
མ་བྱེད། ཁྱེད་རང་ངེས་པར་དུ་འདི་དང་འབྲལ་དགོས་པ་དང་། སང་ཉིན་ངེས་
པར་དུ་མེ་འཁོར་ལ་བསྡད་དེ་ཡུལ་ལ་ལོག་དགོས། ཁྱེད་ཀྱིས་འཛིན་བྱང་བཟུང་སྟེ་
མེ་འཁོར་ནང་འབུད་པ་ངས་དངོས་སུ་མ་མཐོང་ན། ངས་རྩ་བ་ནས་མཚམས་མི་
འཇོག ལོ་ཆུང་ཞིག་གིས་ཧྥ་ལང་བརྒྱ་ཕྲག་གམ་ཡང་ན་ཧྥ་ལང་སྟོང་ཕྲག་ཤོར་བ་
རྐྱེན་བྱས་ཏེ་གསོན་མི་འདོད་པའི་བསམ་ཚུལ་འཆང་མི་རིགས། དེ་ནི་དཔའ་ཞུམ་པ་
ཡིན་ལ། སྐབས་ཤིག་གི་ཁོང་ཁྲོས་བཟོས་པ་མ་ཟད། གླེན་ལྐུགས་ཀྱི་སྨྱོ་ནད་འཕར་
བ་ཡིན་པས། སང་ཉིན་ཁྱེད་ཀྱིས་ངའི་བསམ་སྦྱོར་ལ་གནས་ལུགས་ཡོད་པ་ཤེས་
སྲིད།'
‘སང་ཉིན’ ཁོས་གཟབ་ནན་གྱིས་བསྐྱར་ཟློས་ཐེངས་ཤིག་བྱས་པར། སྐད་
གདངས་ལ་སྐྱོ་སྣང་གིས་ཁེངས་པས་མཚར་སྣང་སྟེར་བ་མ་ཟད། ད་དུང་ཟུར་ཟའི་
ཉམས་ཤིག་མངོན་འདུག ‘སང་ཉིན། རེ་བ་ནི་ཁྱེད་ཀྱིས་སང་ཉིན་ང་རང་གང་དུ་
ཡོད་པ་ཤེས་པར་སྨོན། གལ་ཏེ་ང་རང་གིས་ཤེས་ན་ཅི་མ་རུང་། ང་རང་གིས་ད་
རུང་དོན་འདི་དངོས་གནས་ཤེས་ན་འདོད། མིན། ཁྱོད་རང་ཕྱིར་ཡུལ་དུ་ལོག་
ཅིག ངའི་གཅེས་ཕྲུག་མ། རང་དགར་སེམས་ཁྲལ་མ་གནང། སྒོར་མོ་རང་དགར་
མ་གཡུགས།
“ཡིན་ནའང་ངས་ཀྱང་གུ་ཡངས་སུ་མ་བཏང༌། ང་ཕལ་ཆེར་གདོན་གྱིས་
བརླམས་པ་བཞིན་ཁོའི་དཔུང་བར་དམ་པོར་འཁྱུད་དེ། སྒོར་མོ་ཁོའི་ལག་པར་
བརྫངས། ‘སྒོར་མོ་འདི་དག་བཟུང་ནས་འཕྲལ་དུ་ནང་དུ་ཕེབས་ཤིག' ཅེས་བཤད་
བཞིན་བློ་ཐག་རྦད་ཆོད་ཀྱིས་ཕར་སོང་ནས་སྒོ་དྲིལ་མནན། ‘ད་ཆོག་གི ད་ལྟ་
ངས་སྒོ་དྲིལ་མནན་ཟིན། སྒོ་སྲུང་མྱུར་མོར་སླེབས་ངེས། ཁྱེད་རང་ནང་དུ་སོང་ནས་
མལ་དུ་གཉིད་ཅིག སང་ཉིན་སྔ་མོའི་ཆུ་ཚོད་དགུའི་ཐོག་ངས་སྒོ་ཁར་ཁྱེད་ལ་སྒུག་
ནས་འདུག དེ་ནས་ལམ་སང་མེ་འཁོར་དུ་སྐྱེལ་མ་བྱེད། དོན་དག་གཞན་པར་ཁྱེད་
ཀྱིས་སེམས་ཁྲལ་གནང་མི་དགོས། ངས་ཁྱེད་རང་ཁྱིམ་དུ་ལོག་པའི་བར་གྱི་དགོས་
ངེས་ཀྱི་བྱ་བ་ཚང་མ་བསྒྲུབ་ངེས་ཡིན། ད་ལྟ་ཁྱེད་རང་མྱུར་དུ་ཉལ་ཁྲིར་བུད་དེ་
གཉིད་སྐྱིད་པོར་རོལ་ཅིག ཅི་ལའང་འདང་རྒྱག་མི་དགོས།
“སྐད་ཅིག་མ་དེར་ལྡེ་མིག་གི་སྒྲ་སིལ་སིལ་དུ་གྲགས་པ་དང་། སྒོ་སྲུང་གིས་སྒོ་
ཆེན་ཕྱེས་བྱུང་།
“ཁོས ‘ཕེབས་ཤིག’ ཅེས་གློ་བུར་དུ་བཤད་བྱུང༌། སྐད་གདངས་མི་སྙན་ཞིང་
ཨུ་ཚུགས་ལྡན་ལ། ཁོང་ཁྲོ་ལངས་འདུག ངའི་མཁྲིག་མར་ཁོའི་མཛུབ་མོས་དམ་
པོར་འཇུས་པ་ཚོར་བས། ང་རང་སྐྲག་སྣང་སྐྱེས....སྐྲག་སྟེ་རྣམ་ཤེས་འཁྱམས་
པ་དང་ལུས་ཡོངས་བག་འཁུམས་ཏེ། གློག་གིས་བརྒྱབ་པ་ལྟར་མགོ་བོ་རྨང་ནས་
འཐོམས..…ང་འཕག་འཚག་བརྒྱབ་ནས་ཁོའི་མཛུབ་མོ་ལས་ཐར་འདོད་ཀྱང་། ངའི་
ཤེས་པ་གཞི་ནས་སྦྲིད་པར་གྱུར...ང་...ཁྱེད་ཀྱིས་རྟོགས་ཐུབ……ང...་སྒོ་
སྲུང་བ་དེར་ལངས་ནས་སྒུག་ཡོད་ཅིང༌། བཟོ་ལྟ་ཧ་ཅང་སུན་སྣང་གིས་ཁེངས་
འདུག སྒོ་སྲུང་བ་དེའི་མདུན་དུ། ངས་མི་རྒྱུས་མེད་ཅིག་དང་ཡར་འཐེན་མར་
འཐེན་དང་བཤད་རེས་བྱེད་པར་ཁ་སྐྱེངས་བྱུང་། དེ་ལྟར… དེ་ལྟར་གློ་བུར་དུ་ང་
ཡང་མགྲོན་ཁང་གི་ནང་དུ་ལངས་ཤིང་། ངས་ཅི་ཞིག་བཤད་འདོད་མོད། ཡིན་
ནའང་མགྲིན་པ་བརྣངས་འདུག..…ཁོའི་ལག་པ་ལྕི་མོས་ངའི་དཔུང་བའི་སྟེང་མནན་
ཡོད་པས། ངས་འགོག་རྒོལ་བྱེད་མི་ནུས………ངས་རབ་རིབ་ཀྱིས་ཚོར་བ་ནི་ལག་པ་
དེས་ང་རང་རྡོ་ཐེམ་སྟེང་ཤེས་མེད་ཚོར་མེད་ཀྱིས་འཐེན་བྱུང...ལྡེ་མིག་སིལ་སིལ་
དུ་གྲགས.… གློ་བུར་དུ་ང་དང་མི་རྒྱུས་མེད་གཉིས་མཉམ་དུ་ཁང་བ་ཆ་མེད་ཅིག་གི་
ནང་དུ་སྡོད་དགོས་བྱུང༌། མགྲོན་ཁང་གང་ཞིག་ཡིན་མིན་མི་ཤེས་ལ། ངས་ད་ལྟ་ད་
དུང་མགྲོན་ཁང་དེའི་མིང་མི་ཤེས།”
ལྕམ་མོ C ཡིས་ཀྱང་བཤད་མཚམས་བཞག་སྟེ། གློ་བུར་ཡར་ལངས་
བྱུང༌། མགྲིན་པས་ཕལ་ཆེར་ཁོང་མོའི་བཀོད་སྒྲིག་ལ་མི་ཉན་པ་དང་འདྲ། ཁོང་མོ་
སྒེའུ་འགྲམ་དུ་སོང་སྟེ། ཁུ་སིམ་མེར་ཕྱི་རོལ་དུ་ཡུད་ཙམ་ལ་གཡེང་ནས་བསྡད་པ་
དང་། ཡང་ན་ཐོད་པ་འཁྱག་སིབ་སིབ་ཀྱི་ཤེལ་སྒོའི་ངོས་སུ་བསྙེས་པ་ཙམ་ཡིན། ང་
ཕར་སོང་ནས་ཁོང་མོར་ཞིབ་ཏུ་ལྟ་བའི་བློ་སྤོབས་མི་འདུག རྒྱུ་མཚན་ནི་སེམས་ཚོར་
གཡོ་ཞིང་སྐྱོམ་པའི་བགྲེས་མོ་ཞིག་ལ་ཞིབ་ལྟ་བྱེད་པར། ང་ལ་མཚོན་ན་དཀའ་ངལ་
ཧ་ཅང་ཆེ། དེའི་རྐྱེན་གྱིས་ང་ཁ་རོག་གེར་ཙོག་པུར་བསྡད་དེ་དྲི་བ་མ་བཏོན་ལ་ཁ་
ཡང་མ་གྲགས་པར། ཁོང་མོ་ག་ལེར་ཕྱིར་ཕེབས་ནས་ངའི་ཁ་གཏད་དུ་སྡོད་རག་
བར་བསྒུགས་པ་ཡིན།
“རེད་ཡ——ད་ད་ལྟ་ཆེས་བརྗོད་པར་དཀའ་བའི་ཁག་དེ་བཤད་ཚར་
སོང་། ངས་ཡང་བསྐྱར་ཁྱེད་ལ་ཁག་ཐེག་བྱེད། ངར་མཚོན་ན་ཆེས་རྩ་ཆེ་བ་
གང་ཞིག་སྟེ། ངའི་མཚན་སྙན་དང་ངའི་བུ་ཕྲུག་ཚང་མར་བརྟེན་ནས། ཁྱེད་ལ་
མནའ་བསྐྱལ་ཆོག སྐད་ཅིག་མ་དེའི་བར། ·ངས་རྩ་བ་ནས་མི་རྒྱུས་མེད་དེ་དང་
འབྲེལ་བ་ཅི་ཞིག་འབྱུང་བར་བསམ་བློ་བཏང་མ་མྱོང༌་། ……འབྲེལ་བ་ཅི་ཞིག ང་
ལ་དངོས་གནས་འདོད་བློ་གསལ་པོ་གང་ཡང་མེད། རེད་ཡ། བསམ་བཞིན་དུ་
གཏན་ནས་མིན་པར། ཁོད་སྙོམས་པའི་ངའི་མི་ཚེའི་ལམ་བུར་གློ་བུར་དུ་གོམ་པའི་
འདེགས་འཇོག་འཆོལ་ཏེ་གཡང་སར་ལྷུང་ཞིང་། དེ་ལྟ་བུའི་གནས་སུ་གྱར། ངའི་
རེ་བ་ནི་ཁྱེད་ཀྱིས་ང་ལ་ཡིད་ཆེས་གནང་རོགས། ངས་རང་ལ་མནའ་བསྐྱལ་བ་
ལྟར། ཁྱེད་དང་ང་རང་ཉིད་ལ་སྐད་ཆ་དྲང་མོར་བཤད་དགོས། དེའི་རྐྱེན་གྱིས་
ངས་ཡང་བསྐྱར་ཁྱེད་ལ་བསྐྱར་བཤད་ཐེངས་ཤིག་བྱས་པ་ཡིན། ངས་མི་ལ་རོགས་
རམ་བྱེད་པའི་སྤྲོ་སེམས་ཐལ་དྲགས་པ་ཙམ་ལས། བརྩེ་དུང་གཞན་པ་གང་ཡང་
མེད། མི་སྒེར་གྱི་བརྩེ་དུང་གི་རྐྱེན་ཡང་མིན། ཡང་གཅིག་བཤད་ན་མི་སྒེར་གང་
རུང་གི་འདོད་བློ་སྤུ་ཙམ་ཡང་མེད་པ་མ་ཟད། དེ་ལས་ཀྱང་སྔོན་ཚོར་ཅི་ཡང་མེད་
པར། སྐྱོ་གར་རང་བཞིན་གྱི་ཉེན་མཆོང་གི་བརྒྱུད་རིམ་དེའི་ཁྲོད་དུ་ལྷུང་། ཉིན་
དེའི་མཚན་མོར། ཁང་བ་དེའི་ནང་དུ་བྱུང་བའི་དོན་དག་ཁྱེད་ཀྱིས་ང་ལ་ཞིབ་བརྗོད་
བྱེད་དུ་མི་འཇུག་རོགས། མཚན་མོ་དེའི་སྐར་ཆ་རེ་རེ་ང་རང་གིས་ཀྱང་བརྗེད་མེད་
ཅིང༌། ཇི་སྲིད་བར་དུ་བརྗེད་མི་འདོད། དེའི་རྒྱུ་མཚན་ནི་མཚན་མོ་དེར་ངས་མི་
ཞིག་དང་འཁྱུད་རེས་བྱས་པ་ནི། ཁོའི་ཚེ་སྲོག་སྐྱོབ་པའི་ཆེད་དུ་ཡིན། རྒྱུ་མཚན་
ནི་ངས་ཡང་བསྐྱར་ཐེངས་གཅིག་ལ་བཤད། དེ་ནི་འཆི་གསོན་ལ་འབྲེལ་བ་ཡོད་
པའི་འཁྱུད་རེས་ཤིག་ཡིན། ངའི་དབང་རྩ་རེ་རེས་ནོར་འཁྲུལ་བཟོས་མེད་པ་གསལ་
བོར་ཚོར་ཐུབ། མི་རྒྱུས་མེད་དེ། རང་གི་ཕྱེད་ཀ་བརླག་ཚར་བའི་མི་དེར། ཚེ་
སྲོག་ལ་འབྲེལ་བའི་འཇིགས་སྐུལ་ཐེབས་པས། ཏག་ཏག་རེ་འདུན་དང་སྤྲོ་སེམས་
ཡོད་ཚད་ཀྱིས་མཇུག་མཐའི་རེ་བ་ཉག་གཅིག་པུ་དམ་འཛིན་བྱས་པ་ཡིན། ཁོས་ང་
ལ་དམ་པོར་འཇུས་ཤིང་། ཕལ་ཆེར་གཅོང་རོང་ཞིག་རྐང་འོག་ཏུ་ཡོད་པ་དང་འདྲ་
ལ། ཡིན་ནའང་ངས་རང་གི་ལུས་སྲོག་ཕངས་མེད་དུ་དོར་ཏེ་རང་ནུས་ཡོད་ཚད་
ཀྱིས་ཁོ་རང་བསྐྱབས། མི་ཞིག་གི་མི་ཚེ་གང་བོར་དུས་སྐབས་འདི་འདྲ་བརྒྱུད་ཐེངས་
གཅིག་ལས་མེད་ཅིང་། དེ་མ་ཟད་མི་ཁྲི་སྟོང་མང་པོའི་ཁྲོད་དུའང་མི་གཅིག་གིས་
མ་གཏོགས་བརྒྱུད་མི་ཐུབ་སྟེ—རང་ཉིད་ཡིན་ཡང་ཆོག གལ་ཏེ་འཇིགས་སུ་
རུང་བའི་དོན་རྐྱེན་གློ་བུར་བ་དེ་མེད་ཚེ། རང་ལ་དམའ་འབེབས་དང་སྐྱོབ་ཐབས་
མེད་པའི་མི་ཞིག་གིས་འདི་ལྟར་དངངས་འཚབ་ཀྱིས་སྲོག་བསྡོས་ནས་འཕག་འཚག་
རྒྱག་པ་དང༌། འདུལ་བར་དཀའ་བའི་འདོད་སྲེད་ཀྱིས་ཡང་བསྐྱར་ཚེ་སྲོག་རེ་སྙེག་
དང༌། ཁྲག་ཐིགས་གསར་བ་རེ་རེས་རེ་འབོད་བྱེད་པ་ངའི་ཡིད་ལའང་གཏན་ནས་
དྲན་མི་སྲིད། ང་རང་མི་ཚེའི་གདོན་འདྲེ་ལྟ་བུའི་སྟོབས་ཤུགས་ཡོད་ཚད་དང་གྱེས་
ནས་ལོ་ཉི་ཤུ་ལྷག་འགོར་ཞིང༌། གལ་ཏེ་འཇིགས་སུ་རུང་བའི་དོན་རྐྱེན་གློ་བུར་བ་དེ་
མེད་ཚེ། ངས་ཇི་སྲིད་བར་དུ་རང་བྱུང་ཁམས་ལ་སྒྱུ་འཕྲུལ་ལྡན་ཞིང་ངོ་མཚར་རྨད་
དུ་བྱུང་བ་ཤེས་མི་སྲིད། སྐབས་རེར་དྲོད་གྲང་དང་ཤི་གསོན། རེ་ལྟོས་དང་ཡིད་
ཆད་ཚང་མ་དུས་ཡུན་ཐུང་ངུའི་སྐར་ཆ་ཁ་ཤས་ཀྱི་ཁྲོད་དུ་བསྡུ་སྲིད། མཚན་མོ་དེར་
འཁྱུད་རེས་དང་གླེང་མོལ། ཁྲོ་ངར་དང་སྐྱོ་ངལ། འཁོན་སེམས་སོགས་ཀྱིས་ཁེངས་
པས། རེ་ཞུའི་མིག་ཆུ་དང་བཟི་སྣང་གི་མིག་ཆུས་ཅི་མི་སྙམ་པར་ང་ལ་ལོ་ངོ་ཆིག་
སྟོང་འགོར་བའི་ཚོར་བ་བྱིན། ཡིན་ནའང་ངེད་གཉིས་ཕན་ཚུན་དམ་པོར་འཁྱུད་
ཅིང་འཁྱར་འཁྱོར་གྱིས་གཡང་སར་ལྷུང་། གཅིག་ནི་འཆི་བར་བྲེལ་བ་དང་། གཞན་
ཞིག་ནི་ཚོར་བ་ཅི་ཡང་མི་འདུག་པས། སྲོག་དང་འབྲེལ་བའི་ཟང་ཟིང་གི་རྣམ་པ་
དེ་ལས་ཐར་ཚེ། ངེད་གཉིས་ཀ་སྔ་ཕྱིར་མི་གཉིས་སུ་འགྱུར་ཞིང་། མགོ་ནས་མཇུག་
བར་འགྱུར་ལྡོག་བྱུང་སྟེ། ཚོར་དབང་དང་ཚོར་སྣང་མི་འདྲ་བ་ཡོད་ངེས།
“ ཡིན་ནའང་ངས་དོན་དག་འདི་གླེང་མི་འདོད། ངས་སྐད་ཆས་མཚོན་མི་
ཐུབ་ལ་མཚོན་ཡང་མི་འདོད། ཕྱི་ཉིན་ཞོགས་པར་ང་གཉིད་ལས་སད་དུས་ཀྱི་ཤིན་
ཏུ་འཇིགས་རུང་བའི་སྐད་ཅིག་མ་དེ་ཁྱེད་ལ་བརྗོད་དགོས་བྱུང༌། སྔོན་ཆད་བརྒྱུད་
མ་མྱོང་བའི་གཉིད་སྟུག་པོ་ལས་སད་ཅིང་། གཏིང་མི་དཔོག་པའི་མཚན་མོའི་མུན་
ནག་ཁྲོད་ནས་སད་དེ། ཡུན་རིང་བསྡད་རྗེས། ད་གཟོད་ཨུ་ཚུགས་ཀྱིས་མིག་ཟུང་
ཕྱེས། ངའི་མིག་ལམ་དུ་ཐོག་མར་ཤར་བ་ནི་ཀླད་ཀྱི་ཆ་རྒྱུས་མེད་པའི་གནམ་གཅལ་
རེད། ཕྱོགས་བཞིར་སྐོར་ལྟ་བྱས་པར། གཏན་ནས་མཐོང་མ་མྱོང་བའི་ཁང་བ་
ཆ་མེད་ཅིག་སྟེ། ཧ་ཅང་བཙོག་པོར་སྣང་ཞིང༌། རང་ཉིད་ཁང་བ་འདིའི་ནང་ཅི་
ལྟར་ཡོང་བ་ང་རང་གིས་ཀྱང་ཤེས་མ་སོང་། ངས་ཐོག་མར་རང་ཉིད་ལ་སེམས་
གསོ་བྱས་ཤིང་། འདི་ནི་རྨི་ལམ་རེད་ཅེས་བཤད། ང་སྔུན་འདིར་མུན་པ་རབ་རིབ་
དང་གཉིད་མ་སད་ཀྱི་རྨོངས་གཉིད་ལས་ཅུང་དཀར་ཆ་དོད་ལ་དྭངས་ཤིང་གསལ་
བའི་རྨི་ལྗོངས་སུ་སླེབས།—ཡིན་ནའང་སྒེའུ་ཁུང་མདུན་ནི་ཏག་ཏག་ཞོགས་པ་
ཡིན་ཞིང་། དཀར་ཆའི་འོད་ཀྱིས་མིག་ལ་གཙེས། ཉི་འོད་ཡིན་པ་བསྙོན་ཐབས་མི་
འདུག ཐོག་ཁང་འོག་ནས་སྲང་ལམ་གྱི་ཤིང་རྟའི་འུར་སྒྲ་དང་གློག་འཁོར་གྱི་དུང་
སྒྲ། ཟང་ཟིང་གི་སྐད་སྒྲ་མཆེད་ཡོང —དེ་ནས་ངས་ཧ་གོ་བྱུང༌། རྨི་ལམ་རྨིས་པ་
མིན་ཏེ། གཉིད་ལས་སད་ཡོད། ང་རང་དབང་མེད་པར་ལུས་པོ་ཙོག་པུར་བསྡད་
དེ། ཡོད་ཚད་གསལ་བོར་ཤེས་འདོད་བྱུང༌། བསམ་གཞིག་རྣལ་མར་གཏོང་བའི་
སྐབས་དེར་..…ངའི་མིག་མདངས་ཉེ་གམ་དུ་ཕྱོགས་པར……མཐོང་བྱུང……ངས་
ཇི་སྲིད་དུ་ཁྱེད་ལ་སྐབས་དེའི་ངའི་འཇིགས་སྣང་བརྗོད་ཐབས་མི་འདུག གཏན་
ནས་ངོ་མི་ཤེས་པའི་མི་ཞིག་གམ་དུ་ཉལ་འདུག་པ་མཐོང་བྱུང༌། ང་དང་མཉམ་
དུ་ཁོད་ཡངས་པའི་ཉལ་ཁྲི་འདིའི་སྟེང……ཡིན་ནའང་ངས་ཁོ་ངོ་མི་ཤེས། ངོ་
མི་ཤེས། གཏན་ནས་ངོ་མི་ཤེས། ལུས་ཕྱེད་རྗེན་པར་བུད་པའི་མི་འདི..མ་
རེད། འཇིགས་སྣང་འདི་ཞིབ་ཏུ་བརྗོད་ཐབས་མེད་པ་ངས་ཤེས་ཡོད། འཇིགས་
སྣང་དེ་དེ་ལྟར་སྐྱི་གཡའ་བའི་སྒོ་ནས་ངའི་མགོ་ཐོག་ཏུ་ལྷུང་བས། ངའི་ལུས་ཡོངས་
སུ་ཤུགས་མེད་པར་དྲང་མོར་རྒྱབ་ཕྱོགས་སུ་འགྱེལ། ཡིན་ནའང་འདི་ནི་དོན་དུ་དྲན་
མེད་དུ་འཐོམས་པ་མ་རེད། གཏན་ནས་དྲན་པ་ཐོར་བ་མིན་པར། དེ་ལས་ལྡོག་
སྟེ། ངའི་སེམས་ལ་འཕྲལ་མར་དེ་དག་ཡོད་ཚད་དེ་བཞིན་དུ་འགྲེལ་བཤད་བྱ་མི་
ཐུབ་པ་ཚོར་བྱུང༌། ངས་གློ་བུར་དུ་རང་ཉིད་གཏན་ནས་ངོ་མི་ཤེས་པའི་མི་ཞིག་དང་
མཉམ་དུ་མལ་ཁྲི་ཆ་མེད་ཅིག་གི་ཐོག་ཏུ་ཉལ་ཡོད་པ་ཤེས་ཤིང་། ད་དུང་ཧ་ཅང་
དོགས་པ་ཟ་དགོས་པའི་མགྲོན་ཁང་རིམ་པ་དམའ་མོ་ཞིག་ཡིན་པས། ང་སྐྱུག་མེར་
ལངས་པ་དང་ངོ་ཚ་སྐྱེས་ཏེ་འཆི་ན་བསམས། ངས་ད་དུང་སེམས་ནས་བརྗེད་མེད་
པར་བརྣག་ཡོད་དེ། ངའི་སྙིང་གི་ལྡིང་མཚམས་བཞག་ཅིང་། དབུགས་འབྱིན་རྔུབ་
ཀྱི་རྒྱུ་བ་འགག་པ་དང་། ཕལ་ཆེར་དེ་ལྟར་བྱས་ན་ངའི་ཚེ་སྲོག་དང་སྒོས་སུ་ངའི་
ཤེས་པ་དེ་ནས་ཡལ་བར་བོར་ཆོག གསལ་བོར་སྣང་ཞིང་འཇིགས་སུ་རུང་བའི་ཤེས་
པ་གསལ་བོ་དེས་ཅི་ཡང་ཤེས་ལ། ཡང་ན་གང་ཡང་མི་ཤེས།
“ང་དེ་ལྟར་རྐང་ལག་འཁྱག་ཤུར་ཤུར་དུ་ཉལ་ནས་དུས་ཡུན་ཅི་ཙམ་འགོར་
བ་ནམ་ཡང་ཤེས་ཐབས་མི་འདུག བེམ་རོ་ཡང་ཕལ་ཆེར་དེ་ལྟར་རོ་སྒམ་དུ་རེངས་
པོར་ཉལ་ཡོད་སྲིད། ངས་ཤེས་ཡོད་དེ། ངས་མིག་ཟུང་བཙུམས་ཤིང་། གནམ་
གྱི་མཐུ་ནུས་གང་རུང་ལ་གསོལ་བ་བཏབ་སྟེ། རེ་བ་ནི་དེ་དག་ཡོད་ཚད་ངོ་མ་མིན་
པ་དང༌། དེ་དག་ཡོད་ཚད་རྦད་དེ་རྟོག་བཟོ་ཡིན་པར་སྨོན་ལམ་བཏབ། ཡིན་
ནའང་ངའི་ཚོར་བ་རྣོན་པོས་ཡང་བསྐྱར་རང་གིས་རང་ལ་མགོ་སྐོར་གཏོང་མི་ཆོག་པ་
དང༌། ཤག་མཚེས་ཀྱི་ཁང་བའི་ནང་གི་མིའི་སྐད་སྒྲ་དང༌། ཆུ་སྦུག་གི་ཆུ་ཤག་ཤག་
ཏུ་བཞུར་བའི་འབབ་སྒྲ། སྒོ་ཕྱིའི་བར་ཁྱམས་སུ་གྲགས་པའི་གོམ་སྒྲ་ཐོས་པས། སྣང་
ཚུལ་དེ་དག་ཡོད་ཚད་ཀྱིས་བརྩེ་བ་མེད་པར་ངའི་ཚོར་བ་གསལ་ཞིང་འཕྱུགས་མེད་
པ་ར་སྤྲོད་བྱས། མི་རྣམས་ཀྱིས་ཞེ་མེར་བའི་རྣམ་པ་དེ་དོན་དུ་རྒྱུན་འཁྱོངས་ཅི་ཙམ་
ཐུབ་པ་ངའི་དྲན་པའི་ཀློང་ལས་ཡལ། དུས་སྐབས་དེ་འདྲ་དང་འཚོ་བའི་ཁྲོད་ཀྱི་
རྒྱུན་ལྡན་གྱི་དུས་ཚོད་གཉིས་ཀྱི་རིང་ཐུང་གཏན་ནས་མི་འདྲ། ཡིན་ནའང་གློ་བུར་དུ་
འཇིགས་སྐྲག་གཞན་ཞིག་གིས་ང་ལ་འཇབ་རྒོལ་བྱས་བྱུང་སྟེ། མི་རྣམས་ཀྱི་སྙིང་འ
གཟེར་བའི་ཛ་དྲག་གི་འཇིགས་སྐྲག་ཅིག མི་རྒྱུས་མེད་དེས། ངངས་ཐ་ན་ཁོའི་རུས་
མིང་ཡང་མི་ཤེས། ད་ལྟ་གཉིད་ལས་སད་དེ་ང་དང་ཁ་བརྡ་གློད་སྲིད། ངའི་སེམས་
ལ་ཐབས་ལམ་ཆེས་བཟང་བོ་ནི། ཁོ་སད་མེད་པའི་གོ་སྐབས་དང་བསྟུན་ཏེ། ལྭ་བ་
གྱོན་ཏེ་མྱུར་དུ་བྲོས་ན་བསམ། ཁོས་ཡང་བསྐྱར་ང་རང་མི་མཐོང་བ་དང་སྐད་ཆ་མི་
བཤད་ཆེད། དུས་ཐོག་ཏུ་ཕྱིར་བཤོལ་བྱ་དགོས། མྱུར་དུ་ཕྱིར་བཤོལ་བྱས་ཏེ། །ང
རང་ཉིད་ཀྱི་འཚོ་བའི་ཁྲོད་ལོག་ན་ཅི་ལྟར་བྱས་ཀྱང་ཆོག གསོལ་མགྲོན་ཁང་དུ་ཕྱིར་
བཤོལ་བྱས་ཏེ། འཕྲལ་དུ་ཐེངས་རྗེས་མའི་མེ་འཁོར་ལ་བསྡད་དེ་སྡུག་ཤི་རྒྱག་རྒྱུའི་
ས་ཆ་འདི་དང་རྒྱལ་ཁབ་འདིར་ཁ་འབྲལ་དགོས། ཇི་སྲིད་ཁོ་དང་མི་འཕྲད་པ་དང་
ཁོས་མི་མཐོང་བར་བྱས་ན། སུས་ཀྱང་དེར་བདེན་དཔང་བྱེད་མི་ཐུབ་ཅིང་། བསྙོན་
འཛུགས་ཐབས་མེད་ལ། གནས་ཚུལ་ཡང་སུས་ཀྱང་ཤེས་ཐབས་མེད། བསམ་
བློ་དེས་ངའི་སེམས་ཀྱི་ནུས་ཤུགས་ཀྱིས་སྟོངས་པའི་ཚོར་བ་སིལ་བུར་གཏོར་
བས། སེམས་ཆུང་གིས་རྐུན་མ་ཞིག་དང་འདྲ་བར་རྐང་འཇབ་ལག་འཇབ་དང་གོམ་
པ་གང་རེ་བཞིན(སྒྲ་མི་གྲགས་པའི་ཆེད་དུ) མལ་ཁྲི་ལས་མར་བབས་ཏེ། ངས་
རང་གི་ལྭ་བ་བླངས་ནས་སེམས་ཆུང་གིས་གྱོན་པ་དང༌། སྐར་ཆ་རེ་རེར་བག་འཁུམ་
སྙིང་འདར་གྱིས་ཁོ་རང་གཉིད་ལས་སད་པར་སྐྲག བལྟས་བལྟས་རིག་རིག་ལ་ལྭ་
བ་ཚང་མ་གྱོན་ཚར་ཡང་། ཞྭ་མོ་ཁོ་ན་ཉལ་ཁྲིའི་ཕར་ཕྱོགས་ཀྱི་འདབས་སུ་བཞག་
འདུག ངས་རྐང་འཇབ་ལག་འཇབ་ཀྱིས་སོང་ནས་ཚུར་བླངས ——སྐད་ཅིག་མ་དེར་
བཟོད་ཐབས་མི་འདུག་པས། ངེས་པར་དུ་མི་རྒྱུས་མེད་འདིའི་ངོ་གདོང་ལ་ཐེངས་
གཅིག་བལྟ་དགོས་སོང༌། ཁོ་ནི་སྐར་རྡོ་བཞིན་གནམ་ནས་ངའི་འཚོ་བའི་ཁྲོད་དུ་
ལྷུང་བ་དང་འདྲ་མོད། ཡིན་ནའང………བཤད་ན་དགོད་བྲོ་བ་ཞིག་རེད། དེའི་རྒྱུ་
མཚན་ནི་དེ་གར་གཉིད་དུ་ཡུར་བའི་རྒྱུས་མེད་ཀྱི་ན་གཞོན་དེ ——ང་ལ་མཚོན་ནས་
བཤད་ན་དངོས་གནས་ཆ་རྒྱུས་མེད། བལྟས་མ་ཐག་ཏུ་ཁ་སང་གི་ངོ་གདོང་དེ་ཡིན་
པ་རྩ་བ་ནས་ཤེས་མི་ཐུབ། རྒྱུ་མཚན་ནི་ཆམ་ལ་ཕབ་པ་ཚབས་ཆེ་ཞིང་སེམས་ཚོར་
ངར་ལངས་པའི་ངོ་གདོང་དུ་ཡོད་པའི་རྣམ་པ་ཁྲོ་ངར་གྱིས་ཕར་བསྐྲད་ཅིང༌། ཁྲོ་
ངར་གྱི་རྩེར་སོན་ཏེ་འཚབ་སྣང་ཛ་དྲག་ཏུ་གྱུར་བའི་ཉམས་འགྱུར་རྩ་བ་ནས་མཐོང་
མི་ཐུབ——འདིར་ཡོད་པའི་ཁོ་ནི། བཞིན་རས་གཏན་ནས་མི་འདྲ་སྟེ། བྱིས་པའི་
སྣང་བ་མ་ཡལ་བའི་ངོ་གདོང་ཞིག་ཡིན་པས། བྱིས་པ་ཞིག་དང་མཚུངས་པར་ལྷད་
མེད་ཞི་འཇགས་དང་སྤྲོ་སྣང་བག་ཕེབས་ཀྱི་ཉམས་ཤིག་མངོན་ཡོད། ཁོའི་མཆུ་
སྒྲོས་དེ། ཁ་སང་ད་དུང་ཁྲོ་ངར་གྱིས་ཡ་སོས་མ་མཆུར་བསྡམས་ཡོད་མོད། སྐབས་
འདིར་རྨི་ལམ་གྱི་ཞིང་ནས་ལྷོད་འཇམ་བག་ཕེབས་ཀྱི་འཛུམ་མདངས་མཉེན་མོ་ཞིག་
ཕྱུང་འདུག འཇིལ་ལི་ཆགས་པའི་གསེར་མདོག་གི་སྐྲ་ལོ་དེ་གཉེར་རིས་མེད་པའི་
དཔྲལ་ངོར་དཔྱངས་ཡོད་ལ། དབུགས་གཏོང་ལེན་གྱི་རྒྱུ་བ་སྙོམ་པོ་ནི་ཞི་འཇམ་གྱི་
རླབས་ཕྲེང་རེ་རེ་དང་འདྲ་བར་བྲང་ཁོག་ནས་ལྷིང་འཇགས་ཀྱིས་ངལ་གསོ་བཞིན་
པའི་ལུས་པོར་རྒྱུ།
“ཁྱེད་ཀྱིས་ད་དུང་བརྗེད་མི་སྲིད། ངས་དེ་སྔ་ཁྱོད་ལ་བཤད་མྱོང༌། ད་ལྟའི་
བར་དུ་མི་རྒྱུས་མེད་དེའི་ལུས་ནས་འཛེམ་བག་མེད་པར་མངོན་པའི་ཤོ་སྟེགས་འགྲམ་
གྱི་འདོད་སྲེད་དང་ཁྲོ་ངར་དེ་འདྲ་ནི་མི་གཞན་སུ་ལས་ཀྱང་མཐོང་མ་མྱོང་། ཡིན་
ནའང་ད་ལྟ་ཁྱེད་ལ་བཤད་འདོད་པ་ནི། ངས་ད་ལྟའི་བར་དུ་དེ་ལྟར་ལྷད་མེད་
སྤྲོ་སྣང་དང་བདེ་ཞིང་སྐྱིད་པའི་གཉིད་སྟུག་པོར་རོལ་བཞིན་པ་ཡང་གཏན་ནས་
མཐོང་མ་མྱོང་ལ། བྱིས་པའི་ལུས་སྟེང་ནས་ཀྱང་དེ་འདྲ་གཏན་ནས་མཐོང་མ་
མྱོང༌། གཉིད་དུ་ཡུར་བའི་ཁྱེའུ་ཡིས་སྐབས་རེར་བག་ཕེབས་དགའ་སྣང་གི་ལྷའི་
ཕོ་ཉ་ལྟ་བུའི་སྤྲོ་སྣང་སྟོན་སྲིད། ངོ་གདོང་དེར། བརྩེ་བ་སྣ་ཚོགས་མངོན་པ་
གསོན་ཉམས་ལྡན་ཞིང་མངོན་གསལ་དོད་པས། དགའ་ཚལ་གྱི་ལོངས་སྤྱོད་ལ་
རོལ་བ་ལྟར། འཁྲེང་ས་ཞེན་ཡུལ་མེད་པ་དང༌། ནང་སེམས་ཀྱི་ཁོག་སྡུག་ལས
ཐར་བ། སྡོམ་གཅུན་ཚོད་འཛིན་གྱིས་སྟོངས་ལ། མགོན་གྱིས་བསྐྱབས་པའི་ཉམས་
ཤིག་མངོན་འདུག མི་ལ་བློ་ཡུལ་ལས་འདས་པའི་སྣང་ཚུལ་ཟབ་མོ་སྟེར་བ་མཐོང་
དུས། འཇིགས་སྐུལ་དང་སྐྲག་སྣང་ཡོད་ཚད་ཧ་ཅང་ལྕི་བའི་བེར་ནག་ཅིག་ངའི་ལུས་
སྟེང་ནས་དོར་བ་དང་འདྲ ——ང་རང་ངོ་གནོང་མི་དགོས། མ་རེད། ང་རང་སྤྲོ་
སྣང་གིས་ཁེངས། འཇིགས་ཡེར་བ་དང་གོ་བ་ལོན་དཀའ་བའི་དོན་དག་དེ། གློ་
བུར་དུ་ང་ལ་མཚོན་ནས་བཤད་ན། དོན་སྙིང་ཡོད་པར་གྱུར། ང་རྒྱལ་ཆེ་ཞིང་ཡིད་
དུ་འོང་བའི་ན་གཞོན་འདི་ད་ལྟ་དགའ་སྤྲོ་བག་ཕེབས་ཀྱིས་དེ་གར་ཉལ་ཡོད་པ་དྲན་
དུས། མེ་ཏོག་ཆུང་ཆུང་ཞིག་དང་འདྲ། གལ་ཏེ་ངའི་ལུས་པོ་ཕུལ་མེད་ཚེ། ངེས་
པར་དུ་འགྱེལ་ནས་སིལ་བུར་གྱུར་བ་དང༌། ཁྲག་དམར་འཛར་འཛར་དང་སྔར་གྱི་
རྣམ་པ་ཤུལ་ཙམ་ཡང་མེད་པར། དབུགས་རྒྱུན་འགགས་པ་དང༌། མིག་འབྲས་
གས་ཤིང་ཐོར་ཏེ། བྲག་རི་གང་ཞིག་གི་སྟེང་དུ་མིས་མཐོང་སྲིད། ངས་ཁོ་བསྐྱབས་
པ་ཡིན། ཁོ་བསྐྱབས་ཟིན་པས། ང་ལ་དགའ་སྣང་སྐྱེས་ཤིང༌། དེའི་ཆེད་དུ་ངའོ་
སྙམ་བྱུང༌། དེ་བས་ངས བཤད་སྟངས་བསྒྱུར་ཐབས་མི་འདུག འདི་ལྟར་ཁོ་
ན་མ་གཏོགས ——སྐྱེད་མ་ལྟ་བུའི་མིག་མདངས་ཀྱིས་གཉིད་དུ་ཡུར་བའི་མི་དེར་
བལྟས། ངས་ཁོ་རང་བསྐྱར་དུ་བཙས་ཏེ། ཁོར་ཚེ་སྲོག་བྱིན། —འདི་ནི་རང་གི་
བུ་ཕྲུག་བཙས་པ་ལས་ཀྱང་ཁོག་སྡུག་ལྕི། རྙིང་ཞིང་རྫོབ་པའི་ཁང་བ་དེ་རུ། མི་ལ་
སྐྱུག་སློང་ཞིང་ཐ་ཤལ་བཟོད་མེད་ཀྱི་སྐབས་ཐོག་གི་མགྲོན་ཁང་དེར། ངའི་ཚོར་བ་
ནི། ཕལ་ཆེར་ཁྱེད་ཀྱིས་གསན་རྗེས་དགོད་བྲོ་བ་ཞིག་རེད་འདོད་དེ—ཆོས་
ཁང་དུ་མཚར་ལྟས་བྱུང་བའི་ཁྱད་འཕགས་བླ་མེད་ཀྱི་དོན་ལ་བདེ་སྐྱིད་ཀྱི་ཚོར་སྣང་
ཟབ་མོ་སྐྱེས་པ་དང་འདྲ། ངའི་མི་ཚེ་གང་བོའི་ཁྲོད་ཆེས་འཇིགས་ཡེར་བའི་སྐད་
ཅིག་མ་དེར་ད་ལྟ་སྐད་ཅིག་མ་ཐེངས་གཉིས་པ་སྟེ། ཆེས་དངངས་སྐྲག་དང་ཆེས་མི་
སེམས་འགུལ་བའི་སྐད་ཅིག་མ་དེ་བལྟམས་བྱུང་།
“ཡང་ན་ང་འགུལ་བའི་སྒྲ་ཆེ་བ་ཡིན་ནམ། ཡང་ན་རང་དབང་མེད་པར་ཅི་
ཞིག་བཤད་སོང་བ་རང་གིས་ཀྱང་མ་ཚོར། ཡིན་ནའང་གློ་བུར་དུ་གཉིད་དུ་ཡུར་
བའི་མི་དེས་མིག་ཟུང་ཕྱེ་བས་ང་རང་ཧ་ལས་ཏེ། ཐད་ཀར་ཕྱིར་བཤོལ་བྱས། ཁོ་
མཚར་སྣང་གིས་ཕྱོགས་བཞིར་བལྟས།——སྔུན་འདིའི་ང་དང་འདྲ་བར།—ཁོ་ཡང་
ཕལ་ཆེར་མཐའ་མེད་གཅོང་རོང་དང་མགོ་འཐོམས་པར་བྱེད་པའི་ཟང་ཟིང་ཁྲོད་
ནས་དཀའ་ཚེགས་ཀྱིས་ཡར་ལངས་པ་དང་འདྲ། ཁོའི་མིག་མདངས་ཀྱིས་ཆད་སྣང་
གིས་མཐོང་མ་མྱོང་བའི་ཁང་བ་ཆ་མེད་ནང་གི་གང་སར་བལྟས་རྗེས། མཚར་སྣང་
ཅི་ཡང་མེད་པར་ངའི་ཐོག་ཏུ་མིག་ཞགས་འཕངས། ཡིན་ནའང་ཁོས་སྐད་ཆ་བཤད་
རྩིས་བྱས་པའམ་ཡང་ན་ཕྱིར་དྲན་གྱི་མགོ་མ་བརྩམས་སྔོན་ལ། ངས་རང་སེམས་བདེ་
ལ་ཕབ་ཅིང༌། ཁོ་ལ་སྐད་ཆ་བཤད་ལོང་མ་བྱིན་པ་དང༌། ཁོས་དྲི་བ་འདོན་པའམ་
ཡང་ན་བརྩེ་བ་མཚོན་དབང་མ་བྱིན་པར། ཁ་སང་དང་མདང་ནུབ་ཀྱི་དོན་དག་
ཡང་བསྐྱར་གླེང་བ་དང༌། དེར་འགྲེལ་བཤད་དང་བགྲོ་གླེང་ཅི་ཡང་མི་བྱེད་པའི་
བརྡ་བསྟན་ཏེ།
“ ‘ང་ད་འགྲོ་རན་སོང’ ཞེས་ངས་འཕྲལ་དུ་དེ་སྐད་བཤད་ཅིང་། ཁྱེད་
རང་འདི་ནས་བསྡད་དེ། ལྭ་བ་གྱོན་རོགས། དུས་ཚོད་བཅུ་གཉིས་སྟེང་ཤོ་ཁང་གི་
སྒོ་ཁ་ནས་ང་ཁྱེད་དང་འཕྲད་ངེས་ཡིན། དེ་གར་གཞན་པ་ཡོད་ཚད་བཀོད་སྒྲིག་
བྱེད' ཅེས་བཤད།
“ཁོར་ད་དུང་ལན་འདེབས་ཁོམ་མ་བྱུང་བར། ང་བྱ་འཕུར་བ་ལྟར་སྒོར་
བུད། ཡང་བསྐྱར་ཁང་བ་དེ་མི་མཐོང་ཆེད། ཁ་ཕྱིར་མ་འཁོར་བར་མགྲོན་ཁང་དང་
གྱེས་པས། ངས་མགྲོན་ཁང་དེའི་མིང་མི་ཤེས་ལ། དེ་བཞིན་དུ་ཞག་མ་གཅིག་ལ་ང་
དང་མཉམ་དུ་བསྡད་པའི་མི་རྒྱུས་མེད་དེའི་རུས་མིང་ཡང་མི་ཤེས།”
ལྕམ་མོCཡིས་ཡུད་ཙམ་ལ་བཤད་མཚམས་བཞག་ཅིང༌། ཁོང་མོའི་སྐད་
གདངས་ཁྲོད་ཀྱི་འཚབ་སྣང་དང་སྐྱོ་སྡུག་ཡོད་ཚད་མེད་པར་གྱུར་བ་དང་། ཤིང་རྟ་
ཞིག་གིས་དཀའ་བ་ཚད་མེད་སྤྱད་ནས་རི་ངོས་སུ་འཛེགས་རྗེས། དེ་ནས་འཛེགས་
ཟིན་པའི་ཡང་རྩེ་ནས་ལྷོད་ཡང་མགྱོགས་མྱུར་གྱིས་ལ་ཐུར་དུ་ཐོགས་མེད་ངང་
བརྒྱུགས་པ་དང་མཚུངས་པར། ད་ལྟ་ཁོང་མོས་བཤད་སྟངས་མྱུར་མོས་མུ་མཐུད་དུ་
བཤད་མགོ་བརྩམས་བྱུང༌།
“དེ་ནས། ང་རང་བྲེལ་འཚུབ་ཀྱིས་ཁྲོམ་སྲང་བརྒལ་ཏེ། ང་སྡོད་སའི་གསོལ་
མགྲོན་ཁང་དུ་ལོག ཁྲོམ་སྲང་དུ་ཞོགས་པའི་ཉི་འོད་ལྟ་ན་སྡུག་ཅིང་། དྲག་རླུང་
གཡུག་ཐེངས་ཤིག་གིས་ཁྲོམ་སྲང་གི་ཡི་མུག་དེད་པས། ཨ་སྔོན་དྭངས་ཤིང་གཙང་
ལ། ངའི་སེམས་པའི་སྡུག་བསྔལ་གྱི་ཚོར་བ་ཡང་གཙང་མར་ཡལ། ཁྱེད་ཀྱིས་མི་
བརྗེད་རོགས། སྔོན་འདིར་ཁྱེད་ལ་བཤད་མྱོང་བ་ལྟར། ངའི་ཁྱོ་ག་སྔོན་མ་འདས་
རྗེས། ངས་ང་རང་སྒེར་གྱི་འཚོ་བ་རྩ་བ་ནས་དོར་མྱོང་། ངའི་བྱིས་པ་ཚོར་ཡང་
ང་མི་དགོས་ལ། ང་རང་གིས་ཀྱང་ཚེ་མཇུག་ཇི་ལྟར་བཀོད་སྒྲིག་བྱ་དགོས་པ་མི་
ཤེས། གསོན་ཡང་དམིགས་ཡུལ་གསལ་བོ་ཞིག་གཏན་ནས་མེད་པས། འཚོ་བ་ནི་
སྔར་བཞིན་ནོར་འཁྲུལ་ཞིག་རེད། ད་ལྟ་ངས་བློ་ཡུལ་ལས་འདས་པའི་ལས་འགན་
ཞིག་འགྲུབ་སོང་། ངས་མི་ཞིག་བསྐྱབས་ཡོད་དེ། རང་ནུས་གང་ཡོད་བཏོན་ནས་
ཁོ་རང་འཆི་བདག་གི་ཁ་ནས་ཕྱིར་ཁྲིད་དེ་ཡོང་ཡོད། དཀའ་ཚེགས་ཕྲན་བུ་ཙམ་
ཁྱད་དུ་བསད་ཚེ། དེར་མཐུད་ལས་འགན་དེ་ཡང་རྩ་བ་ནས་ཡོངས་སུ་འགྲུབ་
ངེས། དེ་བས་ང་གསོལ་མགྲོན་ཁང་དུ་ལོག་པར། སྒོ་སྲུང་གིས་ང་ཞོགས་པའི་ཆུ་
ཚོད་དགུའི་སྟེང་ད་གཟོད་ཕྱིར་ལོག་པ་མཐོང་དུས། ང་ལ་སྐྲག་སྣང་གི་མིག་མདངས་
ཀྱིས་བལྟས་བྱུང༌། །ཁ་སང་བྱུང་བའི་དོན་དེ་ངའི་སེམས་ནས་ངོ་ཚ་དང་འགྱོད་
སྣང་གི་གནོན་ཤུགས་སུ་མ་གྱུར་བར། གསོན་པའི་འདོད་འདུན་ཡང་གློ་བུར་དུ་
བསྐྱར་གསོ་བྱུང་བ་ཚོར། དེ་ནས་སྙིང་སྟོབས་ཆེ་རུ་བསྐྱེད་དུས། ངས་ཡང་བསྐྱར་
བསམ་ཡུལ་ལས་འདས་པའི་སྒོ་ནས་ཚེ་འདི་དོན་མེད་སྟོང་ཟད་དུ་བཏང་མེད་པ་
ཚོར་ཞིང༌། དྲོད་ཐིག་ཅིག་སྐྱེ་སྟོབས་ཀྱིས་ཁེངས་པའི་ངའི་ཁྲག་རྩའི་སྦུབས་སུ་རྒྱུ་
བྱུང་། ང་ཕྱིར་ཁང་བར་ལོག་སྟེ་མྱུར་དུ་གྱོན་པ་བརྗེས་ཤིང༌། རང་དབང་མེད་
པར(རྗེས་སུ་ངས་ད་གཟོད་རྟོགས་བྱུང)འདུན་ལྭ་ཕུད་དེ། དེ་ཉིད་ཁ་དོག་སྔར་
བས་བཀྲག་མདངས་ལྡན་པའི་གྱོན་གོས་ཤིག་ཏུ་བརྗེས་རྗེས། དངུལ་ཁང་དུ་སྒོར་མོ་
ལེན་དུ་ཕྱིན་པ་དང་དེའི་འཕྲོར་མེ་འཁོར་འབབ་ཚུགས་སུ་སོང་སྟེ། མེ་འཁོར་ལམ་ལ་
འབུད་པའི་དུས་ཚོད་རྩད་བཅད། ངས་རང་གི་སེམས་ཐག་རྦད་ཆོད་ཀྱི་རྣམ་འགྱུར་
ལ་ཡ་མཚན་སྐྱེས་པ་དང༌། དོན་དག་གཞན་པ་ཁ་ཤས་ཀྱང་བསྒྲུབས་རྗེས། དུས་
ཆད་ཐེངས་ཁ་ཤས་ལ་སོང་བ་དང༌། ད་ལྟ་ཚང་མ་འགྲུབ་ཟིན་པས། ལས་དབང་
གིས་ང་ལ་བསྐྱུར་བའི་མི་དེ་མེ་འཁོར་དུ་འབུད་པ་ཁོ་ནར་སྒུག་ན། མཇུག་མཐར་ཁོ་
བསྐྱབས་པའི་བྱ་བ་ཡོངས་སུ་འགྲུབ་པ་ཡིན།
“སྨོས་མ་དགོས་པ་ཞིག་ལ། ད་ལྟ་དངོས་སུ་སོང་ནས་ཁོ་དང་འཕྲད་དགོས་
པས། དེར་ད་དུང་སྤོབས་པ་ཡོད་དགོས། དེའི་རྒྱུ་མཚན་ནི་ཁ་སང་གི་ཡོད་ཚད་
མུན་ནག་དང་རླུང་འཁྱིལ་ཞིག་གི་ཁྲོད་དུ་བྱུང་བ་ཡིན་ཞིང༌། ཆུ་ལོག་གིས་ཁུར་བའི་
ཕ་བོང་གཉིས་གློ་བུར་དུ་འཕྲད་པ་དང་འདྲ། ངེད་གཉིས་ངོ་ཐུག་ཀྱང་ཕལ་ཆེར་ཕན་
ཚུན་གྱི་ངོ་མི་ཤེས་ཤིང་། ང་ལ་ཐ་ན་མི་རྒྱུས་མེད་དེས་ད་དུང་ངའི་ངོ་ཟིན་མིན་གྱི་
གདེང་ཚོད་ཀྱང་མི་འདུག ཁ་སང—དོན་དག་སྟེས་དབང་ཡིན་ཞིང་། མི་གཉིས་
པོ་རེ་ཞིག་མགོ་འཐོམས་ནས་རང་སྣང་གང་དྲན་གྱིས་བཟི་བར་གྱུར་པ་དང༌། དེ་
རིང་དགོས་དབང་གིས་ཁ་སང་ལས་མངོན་སུམ་གྱིས་ཁོར་ངའི་གནས་ཚུལ་ངོ་མ་ཤེས་
སུ་འཇུག་དགོས་བྱུང༌། དེའི་རྒྱུ་མཚན་ནི་ང་ད་ལྟ་མི་གསོན་པོ་ཞིག་ཡིན་པའི་ཆ་ནས་
ཁོའི་མདུན་དུ་མི་འགྲོ་ཐབས་མེད་ཡིན་པས། ང་དང་ངའི་ངོ་གདོང་འདི་ཁོའི་མིག་
མདུན་དུ་མངོན་དགོས་བྱུང༌།
“ཡིན་ནའང་ཕྱིས་སུ་བྱུང་བའི་དོན་དག་རྣམས་ངའི་རྟོག་འཆར་ལས་ཤིན་
ཏུ་སྟབས་བདེ་ཡིན་ཏེ། ཁ་ཆད་བྱས་པའི་དུས་ཚོད་ལ་སླེབས་པས། ང་ཤོ་ཁང་
དུ་འཛུལ་མ་ཐག ན་གཞོན་ཞིག་རྐུབ་སྟེགས་རིང་བོ་ལས་མྱུར་སྟབས་ཀྱིས་ཡར་
ས་ཏེ། ངའི་ཕྱོགས་སུ་བརྒྱུགས་ནས་སླེབས་བྱུང༌། ཁོའི་ཧང་སངས་པའི་ཉམས་
འགྱུར་དང་སྣང་ངོར་འཆར་བའི་བྱ་བྱེད་རེ་རེ་རང་བྱུང་བབ་ཆགས་སུ་མངོན་
ལ། བྱིས་ཉམས་ཀྱིས་ཕྱུག་པ་དང་ཁོག་རྩིས་མེད་པ། སེམས་སུ་བདེ་སྐྱིད་ཀྱིས་
ཁེངས་པའི་ཉམས་ཤིག་མངོན་འདུག ཁོ་བརྒྱུགས་ཡོང་དུས། མིག་ཟུང་དུ་དགའ་
སྤྲོས་ཁེངས་པ་དང་། དུས་མཚུངས་སུ་དྲིན་གཟོའི་བསམ་པ་དང་ཡིད་སྨོན་གུས་
བཀུར་གྱི་མདངས་ཀྱིས་ཁྱབ་འདུག་ཅིང༌། ཁོས་ངའི་མིག་མདངས་སུ་འཚུབ་སྣང་
གིས་ཁེངས་ཡོད་པ་མཐོང་མ་ཐག འཕྲལ་དུ་ཁེངས་སྐྱུང་གི་སྒོ་ནས་མགོ་འཕང་
ཇེ་དམའ་རུ་བཏང༌། སྤྱིར་བཏང་གི་མིའི་ལུས་སྟེང་དུ་དྲིན་གཟོའི་བརྩེ་བ་མཐོང་
བར་དཀའ། ཏག་ཏག་བཀའ་དྲིན་སྙིང་ནས་ཚོར་བའི་མིས་དྲིན་གཟོ་བྱེད་ཐབས་
མི་རྙེད་པར། རྣམ་འགྱུར་འཚུབ་ཆ་ལྡན་ཞིང་ཁ་རོག་གེར་བསྡད་དེ། སེམས་
སུ་ནོངས་པ་སྐྱེས་པ་དང༌། སྐབས་འགར་བསམ་བཞིན་དུ་དོགས་མི་བདེ་བར་
བཏང་སྟེ། རང་གི་བརྩེ་བ་འགེབས་ཐབས་བྱེད། ཡིན་ནའང་མི་འདིའི་ལུས་སྟེང་
དུ། འཇིག་རྟེན་བྱེད་པོ་ཉིད་ངོ་མཚར་ལྐོག་གྱུར་གྱི་འཇིམ་བརྙན་པ་ཞིག་ཏུ་སྤྲུལ་
བ་དང་འདྲ་བར། བརྩེ་བ་ཡོད་ཚད་གསོན་ཉམས་ལྡན་ཞིང་ཡིད་དུ་འོང་བའི་
འཇིམ་བརྙན་གསོན་པོ་བཞིན་ཕྱིར་མངོན་འདུག དྲིན་གཟོ་མཚོན་པའི་བཟོ་ལྟ་ཡང་
བཀྲག་མདངས་ལྡན་ཞིང་མི་སེམས་འགུག་བྱེད་དུ་གྱུར་བ་དང༌། བརྩེ་བ་མཐའ་
དག་སེམས་ཁོང་ནས་ཕྱིར་འཕོས་པ་དང་འདྲ། ཁོས་རྐེད་པ་མར་སྒུར་ཏེ་ངའི་ལག་
པར་འོ་བྱས་ཤིང་། ཞི་དུལ་གྱིས་བྱིས་པ་ལྟ་བུའི་སྐྱེ་འབྲས་དྭངས་མོའི་མགོ་བོ་མར་
སྒུར་ཏེ། དུས་ཡུན་སྐར་མ་གཅིག་རིང་ལ་བསྡད། གུས་གུས་ཞུམ་ཞུམ་གྱི་མགོ་བོ་
སྒུར་ནས་དལ་གྱིས་ངའི་མཛུབ་མོར་རེག་པ་དང༌། དེའི་རྗེས་ད་གཟོད་གོམ་པ་གང་
ཕྱིར་སྣུར་ཏེ། འཚམས་འདྲི་གནང་ཞོར་སེམས་འགུལ་ཐེབས་པའི་ངང་ང་ལ་བལྟས་
ནས་བསྡད། ཁོའི་སྐད་ཆ་རེ་རེ་བག་ཡོད་ལུགས་མཐུན་ཡིན་པས། སྐར་མ་ཁ་ཤས་
འགོར་རྗེས། ངའི་ཆེས་མཐའ་མཇུག་གི་རེ་ཆད་ཀྱང་གར་སོང་ཆ་མེད་དུ་གྱུར། ངའི་
ཉེ་འགྲམ་གྱི་མཛེས་ལྗོངས་ཚང་མར་སྒྱུ་འཕྲུལ་གྱིས་བྲན་པ་ལྟར། སྔར་བས་འོད་
མདངས་བཀྲ་ཞིང་མེ་ལོང་ནང་བཞིན་ངའི་བག་ཕེབས་དགའ་སྣང་གི་སེམས་ལྗོངས་
ཝ་ལེར་འཆར། ཁ་སང་མཚོ་ཆེན་གྱི་ཁྲོ་རླབས་ལྷོག་ལྷོག་ཏུ་འཕྱུར་ཞིང༌། སྐབས་
འདིར་ཞི་འཇམ་ལྷིང་འཇགས་སུ་གྱུར་ཏེ་ཆུ་རིས་ཤིག་ཤིག་ཏུ་གཡོ་ལ། དལ་བུར་
རྒྱུ་བའི་རླབས་ཕྲན་འོག ཆུ་རྡོ་གོར་མོར་འོད་དཀར་འཕྲོ་བཞིན་འདུག གདོན་
འདྲེའི་བྲག་ཕུག་ལྟ་བུའི་ཤོ་ཁང་གི་མཐོངས་སུ་སྤྲིན་པ་བྱེའུ་མགོ་ཙམ་ཡང་མེད་པ་
དང༌། གོས་སྔོན་ལྟ་བུའི་ནམ་མཁར་འོད་མདངས་བཀྲ་ཞིང་ཨ་སྔོན་ལ་རྒྱན་སྤྲས་
པར་དཀར་ཆ་དོད། ཁ་སང་ངེད་གཉིས་ཆར་ཞོད་ཀྱིས་དེད་དེ་དངོས་ཟོག་ཚོང་ཁང་
ཞིག་གི་བྱ་འདབ་འོག་ཏུ་ཆར་བྱོལ་བྱས་ཤིང༌། དེ་རིང་དངོས་ཟོག་ཚོང་ཁང་དེའི་སྒོ་
ཕྱེ་ནས་ཚོང་གཉེར་བྱེད་བཞིན་ཡོད་ལ། མ་གཞི་ནས་དེ་ནི་མེ་ཏོག་ཚོང་ཁང་ཞིག་
རེད། ཚོམ་བུ་དཀར་པོ་དང་དམར་པོ། ལྗང་ཁུ། ཁ་དོག་སྣ་ལྔ་བཀྲ་བའི་མེ་ཏོག་
ཆེ་ཆུང་མང་པོ་གྲལ་འགྲིག་པོར་བཞག་པས་མཛེས་སྡུག་རྣམ་པར་བཀྲ། གཞོན་ནུ་
མ་ཞིག་གིས་ལུས་ལ་ཚོས་མདོག་མིག་ལ་གཟན་པའི་སྟོད་གོས་ཤིག་གྱོན་ནས་མི་ལ་མེ་
ཏོག་འཚོང་བཞིན་འདུག
“ངས་གསོལ་ཁང་ཆུང་ངུ་ཞིག་ཏུ་ཁོ་དང་མཉམ་དུ་ཟ་མ་ཟ་བར་གདན་དྲངས་
པར། ན་གཞོན་རྒྱུས་མེད་དེས་དེ་གར་ང་ལ་ཁོའི་སྐྱོ་གར་རང་བཞིན་གྱི་ཉེན་མཆོང་
གཏམ་རྒྱུད་བརྗོད་བྱུང༌། ས་ལྗང་མདོག་གི་ཤོ་སྟེགས་སྟེང་དོགས་པ་ཚ་བོས་སིག་
སིག་ཏུ་འདར་བའི་ཁོའི་ལག་པ་མཐོང་བ་དང་། སྐབས་དེར་ཁོའི་སྐྱེ་ཁུངས་ལ་ཐོག་
མའི་སྔོན་ཚོར་སྐྱེས་མྱོང་བས།། ཁོའི་གཏམ་རྒྱུད་ཀྱིས་ངའི་ཚོད་དཔག་ལ་བདེན་
དཔང་བྱས། ཁོ་ནི་རྒྱལ་ཁོངས་ཨོ་སི་ཐྲི་ཡ་ཡིན་པའི་ཕོ་ལན་གྱི་སྐུ་དྲག་ཅིག་གི་
ཁྱིམ་རྒྱུད་དུ་སྐྱེས་པ་དང༌། ཁྱིམ་ཚང་གིས་ཁོ་ལ་ཕྱི་འབྲེལ་དཔོན་པོའི་མདུན་ལམ་
བཀོད་སྒྲིག་བྱས་ཤིང༌། ཝེ་ཡེ་ན་ནས་སློབ་ཆེན་བཏོན་པར། ཟླ་གཅིག་གི་སྔོན་དུ་
གཟེངས་སུ་ཐོན་པའི་གྲུབ་འབྲས་ཀྱིས་དམའ་རིམ་ཡིག་རྒྱུགས་འཕྲོད། བཀྲ་ཤིས་
པའི་ཉི་མ་དེར་རྟེན་འབྲེལ་ཞུ་ཆེད། ཇུས་འདོན་སྤྱི་ཁྱབ་པུའུ་རུ་མཐོ་རིམ་དམག་
དཔོན་ཁུར་བའི་ཁོའི་ཨ་ཁུས(ཝེ་ཡེ་ན་ནས་ཁོ་རང་ཨ་ཁུ་ཚང་དུ་གཞིས་སྡོད་བྱས་
ཡོད) ཤིང་རྟ་ཞིག་ཏུ་བཞག་སྟེ་ཁོ་ཕུའུ་ལཱ་ཐེ་ཨེར རྩེ་བར་མངགས་ཤིང་གཟེངས་
བསྟོད་བྱས། ཁོ་ཚོ་མཉམ་དུ་རྟ་རྒྱུག་ར་བར་ཕྱིན་པར། ཨ་ཁུར་རྒྱུ་ནོར་གསོག་སྐལ་
ལྡན་པས་བསྟུད་མར་ཐེངས་གསུམ་ལ་རྒྱལ་བ་དང༌། ཁོ་ཚོས་ལག་ཡོང་གི་སྒོར་མོ་
རྩེག་མ་དེས་རྒྱས་སྤྲོས་གསོལ་ཁང་ཞིག་ནས་མཉམ་དུ་དགོང་ཟས་རོལ། དེའི་ཕྱི་
ཉིན། མ་འོངས་པའི་ཕྱི་འབྲེལ་དཔོན་འདི་ལ་ཁོའི་ཨ་ཕས་རྒྱུགས་འབྲས་ལེགས་པོར་
རྟིང་སྐུལ་གྱི་སྒོར་མོ་འགའ་བསྐུར་བ་འབྱོར་ཞིང༌། སྒོར་མོ་དེའི་གྲངས་ཀ་ནི་ཁོའི་
ཟླ་བ་གཅིག་གི་འཚོ་བའི་འགྲོ་གྲོན་དང་མཚུངས། ཉིན་གཉིས་ཀྱི་སྔོན་ལ། ཁོས་ད་
དུང་སྒོར་མོའི་གྲངས་ཀ་དེ་མང་པོ་ཞིག་རེད་སྙམ་མོད། རྗེས་སུ་རྩོལ་བ་ཅི་ཡང་མེད་
པར་ཞག་གཅིག་གིས་ཕྱུག་པོར་ཆགས་པའི་ལམ་དེ་རྙེད་རྗེས་ཁོའི་བསམ་པར་སྒོར་
མོ་དེ་ཡོད་མེད་ལ་ཁྱད་པར་མེད་པ་དང་གླེང་རིན་མེད་པ་ཞིག་ཏུ་བསམས། དེ་
ནས་ཟ མ་ཟོས་རྗེས་ཁོ་ཡང་བསྐྱར་ཤིང་རྟར་བསྡད་དེ་ཤོ་ཁང་དུ་སོང་ཞིང་། སྒོར་
མོ་མང་པོ་རྒྱན་སྐུག་པས། ཁོར་ཕྱྭ་གཡང་རང་འཁོར་རམ་ཡང་ན་དེ་ལས་གསལ་
བོར་བཤད་ན། རྒྱུ་གཡང་འཁོར་ཏེ། ཆེས་མཐའ་མཇུག་གི་རྟ་རྒྱུག་གི་རྒྱན་སྐུག་
རྗེས། ཕུའུ་ལ་ཐེ་ཨེར་དང་ཁ་གྱེས་ཤིང༌། སྒོར་མོ་ལྡབ་གསུམ་འཕར་ཡོད། དེ་ནས
རྒྱན་སྐུག་པའི་སྨྱོ་ཧམ་གྱིས་ཁོ་ལ་འཇབ་རྒོལ་བྱེད་པ་དང༌། ཁོ་སྐབས་རེར་རྟ་རྒྱུག་
ཐང་དང༌། མཚམས་རེར་ཁོ་ཧྥེ་ཁང་ངམ་ཡང་ན་རོལ་རྩེད་ཁང་དུ་ཡོད་ཅིང་། ཁོའི་
དུས་ཚོད་དང་སློབ་སྦྱོང་། དབང་རྩ་སོགས་ཟད་པ་དང་། ལྷག་པར་དུ་ཁོའི་སྒོར་མོ་
ཡང་ཚར་ཏེ། གཏན་ནས་བསམ་གཞིགས་བྱེད་མི་ཐུབ་པར་གྱུར། གཉིད་མི་ཁུགས་
ལ། ལྷག་པར་དུ་རང་ཉིད་ལ་ཚོད་འཛིན་མི་ཐུབ་པར་གྱུར། མཚན་མོ་ཞིག་ལ་སྤྲོ་
སྐྱིད་ཁང་ཞིག་ཏུ་ཁོའི་སྒོར་མོ་ཚང་མ་ཤོར་བས། ཁྱིམ་དུ་ལོག་སྟེ་ལྭ་བ་ཕུད་ནས་
མལ་དུ་ཉལ་སྐབས། ཨམ་ཕྲག་ཏུ་ལུས་པའི་སྒོར་མོ་རྙེད་ཅིང་། ཁོས་བཟོད་ཐབས་
མེད་པར་ཡང་བསྐྱར་གོན་པ་གོན་ནས་གང་སར་ཡར་རྒྱུག་མར་རྒྱུག་བྱས། མཇུག་
མཐར་སུ་ཚང་ཡིན་པའང་མི་ཤེས་པའི་ཁོ་ཧྥེ་ཁང་ཞིག་ཏུ་ཤོ་བ་ཁ་ཤས་དང་འཕྲད་
དེ། དེ་ཚོ་དང་མཉམ་དུ་རྒྱན་སྐུག་ནས་ནམ་ལངས་པའི་བར་དུ་བསྡད། ཐེངས་
ཤིག་ལ་གནས་ཡུལ་འགྲིམས་པའི་ཁོའི་གཅེན་མོས་རོགས་བྱས་ཏེ་ཁོ་རང་དཀའ་
ངལ་ལས་བསྒྲལ་བར། སྐྱེད་ཀ་མཐོན་པོའི་བུ་ལོན་གཏོང་མཁན་ལ་ཁོས་བུ་ལོན་
འཇལ། མི་དེ་དག་གིས་ཁོ་ནི་སྐུ་དྲག་གི་ཁྱིམ་རྒྱུད་ཀྱི་ཤུལ་འཛིན་པ་ཡིན་པ་ཤེས་
པས། ཧ་ཅང་དགའ་སྣང་གིས་ཁོར་སྒོར་མོ་བསྐྱིས་མྱོང་། སྐབས་ཤིག་ལ། ཁོའི་
ལག་བསོད་ཧ་ཅང་བཟང་མོད། འོན་ཀྱང་རྗེས་སུ་རླུང་རྟ་དངོས་གནས་ཇེ་རྒུད་དུ་
གྱུར། ཤོར་བ་ཅི་ཙམ་མང་ན། ད་དུང་སྐྱིན་ཚབ་སྤྲད་མེད་པའི་དངུལ་བུན་དང་
དུས་བཅད་ཀྱི་མིང་འཛིན་ཁག་ཐེག་པས་རྒྱལ་ཁ་ཆེན་པོ་ཐེངས་ཤིག་འཐོབ་པ་དང་
ཕམ་ཁ་ལས་རྒྱལ་བར་རེ་སྐུལ་བྱས། ཁོས་སྔ་མོ་ནས་རང་གི་བྲང་འདོགས་ཆུ་ཚོད་
འཁོར་ལོ་དང༌། གྱོན་ཆས་གཏའ་མར་བཞག་ཅིང༌། མཇུག་མཐར་འཇིགས་སུ་རུང་
བའི་དོན་དག་ཅིག་གཞི་ནས་བྱུང་བ་སྟེ། ཁོས་སྒམ་ནང་ནས་ཨ་ནེས་དུས་རྒྱུན་དུ་
མི་འདོགས་པའི་རྣ་ལུང་ཆེ་བ་གཉིས་ཡོད་པ་བརྐུས་ལ། ཁོས་རྣ་ལུང་གཅིག་གཏའ་
མར་བཞག་སྟེ་སྒོར་མོ་མང་པོ་ཚུར་བླངས། ཉིན་དེའི་མཚན་མོར་ཁོར་སྒོར་མོ་ལྡབ་
བཞི་འཕར་མོད། ཡིན་ནའང་ཁོས་ད་དུང་རྣ་ལུང་ཚུར་བླུས་མེད་པ་མ་ཟད། དེ་ལས་
ལྡོག་སྟེ་འཛེམ་མེད་ཧོལ་རྒྱུག་བྱས་པས། སྒོར་མོ་ཚང་མ་ཕམ་ནས་ཚར། ཁོ་ཁྱིམ་
དང་ཁ་གྱེས་དུས། ཁོའི་རྐུ་འཕྲོག་གི་བྱ་སྤྱོད་ད་དུང་མི་གཞན་གྱིས་ཤེས་མེད། དེ་
ནས་ཁོས་རྣ་ལོང་གཉིས་པ་གཏའ་མར་བཞག་ཅིང་། རིག་པ་བསྒྲིམས་ཏེ། མེ་འཁོར་
ལ་བསྡད་དེ་མོན་ཐེ་ཁ་ལོར་སླེབས་པ་དང༌། ཤོ་ར་ནས་རྨི་ལམ་དུ་རྨིས་མྱོང་བའི་རྒྱུ་
ནོར་མང་པོ་འཐོབ་པའི་སྟོང་བསམ་འཆང༌། ཁོས་འདི་རུ་སྒམ་དང་གྱོན་གོས། ཆར་
གདུགས་ཚང་མ་བཙོངས་པས། མེ་མདའ་གཅིག་དང་མདེའུ་བཞི། ཕྲ་ཚོན་བཏབ་
པའི་རྒྱ་གྲམ་སྒྲོམ་ཤིང་ཞིག་ལས་ལྷག་མེད། དེ་ནི་ཁོང་གི་ཆོས་མ་ཧོའུ་རིམ་གྱི་མཚན་
ཐོབ་པའི་སྐུ་ལྕམXཡིས་གནང་བ་ཡིན་པས། ཁོས་དེ་བཙོང་མ་ཕོད། འོན་ཀྱང་ཁ་
སང་ཕྱི་དྲོ་ཁོས་རྒྱ་གྲམ་སྒྲོམ་ཤིང་ཆུང་ངུ་དེ་ཡང་བཙོངས་ཏེ། ཧྥ་ལང་སྒོར་ལྔ་བཅུར་
བརྗེས། མཚན་མོར་ཆེས་མཐའ་མཇུག་གི་རྒྱལ་ཕམ་རྩོད་ཆེད། བསླུ་བྲིད་མཐར་
སོན་གྱི་ཤོ་ར་ནས་ལག་བསོད་ལ་ལྟ་བཞིན་ཤི་གསོན་གྱི་རྒྱལ་ཕམ་བརྩད། ཁོས་ང་ལ་
དེ་དག་བརྗོད་སྐབས། གཤིས་ཀར་གྲུང་ཤ་དོད་པ་དང་རྣམ་རིག་གསལ་བ། རྣམ་
འགྱུར་ཡིད་དུ་འོང་ཞིང་མི་སེམས་འགུག་པས། ངས་གཟབ་ནན་གྱིས་ཉན་ཞོར་ཧ་ལས་
ཤིང་། སེམས་འགུལ་ཆེན་པོ་ཐེབས་པ་མ་ཟད་སྤྲོ་བས་བརྟས་ཏེ་ཁོང་ཁྲོ་སྤུ་ཙམ་ཡང་
མ་སྐྱེས་ལ། ང་དང་མཉམ་དུ་ཅོག་ཙེ་གཅིག་གི་སྟེང་ཟ་མ་ཟ་གྲོགས་འདི་རྐུན་མ་ཞིག་
ཡིན་པར་འཛེམ་དོགས་ཅི་ཡང་མེད། ང་ནི་མི་ཚེ་གང་བོར་བག་ཡོད་ཚུལ་ལྡན་དང་
ཀླན་ཀ་མེད་པའི་བུད་མེད་ཅིག་ཡིན་ཞིང་། གཞན་དང་འབྲེལ་འདྲིས་བྱེད་དུས་སྲོལ་
རྒྱུན་ལ་བརྩི་སྲུང་དང་ལུས་རྟེན་མཐུན་མིན་ལ་རེ་བ་ནན་མོ་འཛིན་པ་ཡིན། གལ་
ཏེ་ཁ་སང་མི་ཞིག་གིས་ང་ལ་གསང་བརྡ་སྦྲན་ཏེ། གཏན་ནས་ངོ་མི་ཤེས་པའི་སྐྱེ་བོ་
ཞིག་སྟེ། ངའི་བུ་ཕྲུག་དང་ན་མཉམ་ཡིན་ལ། ད་དུང་མུ་ཏིག་གི་རྣ་ལུང་བརྐུས་མྱོང་
བའི་ན་གཞོན་ཞིག་དང་མཛའ་བརྩེས་མཉམ་དུ་སྡོད་སྲིད་ཅེས་བཤད་ཚེ། ངས་མི་
དེའི་དབང་རྩར་སྐྱོན་ཤོར་ཡོད་པར་ངོས་འཛིན་སྲིད། ཡིན་ནའང་ཁོས་ཞིབ་བརྗོད་
བྱ་སྐབས། ང་ལའང་འཇིགས་སྣང་ཅུང་ཙམ་ཡང་མི་འདུག དེའི་རྒྱུ་མཚན་ནི་ཁོས་
བཤད་པ་ཡོད་ཚད་དེ་ལྟར་རང་བྱུང་དང༌། སྤྲོ་སེམས་ཀྱིས་ཁེངས་ལ། མཇུག་འབྲས་
ནི་ཁོའི་འགུལ་སྐྱོད་དེ་གྲང་འཁྱག་དང་རིམས་ནད་གང་རུང་གི་ཞིབ་བརྗོད་དུ་གྱུར་བ་
ལས། མི་རྣམས་ཞེ་མེར་བའི་དོན་དག་ཅིག་གཏན་ནས་མ་རེད། གལ་སྲིད་སུ་ཞིག་
གིས་དངོས་སུ་ང་ནང་བཞིན་མདང་ནུབ་ཀྱི་དྲག་ཆར་རླུང་འཚུབ་ལྟ་བུའི་བསམ་ཡུལ་
ལས་འདས་པའི་དོན་རྐྱེན་དེ་བརྒྱུད་པ་ཡིན་ན། ‘དཔེ་མི་སྲིད' ཅེས་པའི་ཡིག་འབྲུ་
གསུམ་པོ་ཁོར་མཚོན་ན་དེ་མ་ཐག་ཏུ་དོན་སྙིང་ཤོར་སྲིད། དུས་ཚོད་བཅུ་བོ་དེའི་ནང་
དུ། དངོས་ཡོད་ལས་ཐོབ་པའི་ཤེས་བྱ་ནི་སྔོན་ཆད་འབྱོར་ལྡན་གྲལ་རིམ་ལས་བསགས་
པའི་ལོ་བཞི་བཅུའི་རིང་གི་ཉམས་མྱོང་ལས་ཀྱང་ཕུན་སུམ་ཚོགས།
“ཡིན་ནའང་ཁོའི་འགྱོད་བཤགས་དེའི་ཁྲོད་དུ་ང་རང་ཧ་ལས་སུ་བཅུག་པའི་
དོན་ཕྲན་གཞན་ཞིག་ཡོད་ཅིང༌། དེ་ནི་ཁོའི་མིག་ནང་གི་ཚ་ནད་ལྟ་བུའི་འོད་
མདངས་དེ་རེད། ཁོས་ཤོ་རྒྱག་པའི་ངར་སེམས་གླེང་སྐབས། འོད་མདངས་དེས་
ཁོའི་ངོ་གདོང་གི་དབང་རྩར་གློག་འཁྱུག་པ་ལྟར་འཐེན་སྒུལ་བྱས། བསྐྱར་བཤད་
ཐེངས་གཅིག་པོ་དེ་ཁོ་ནས། ཁོར་སྤྲོ་བ་འཕེལ་བ་དང༌། གསོན་ཉམས་ལྡན་པའི་
ངོ་གདོང་གི་རྣམ་འགྱུར་དེ་ལས། འཚབ་སྣང་གི་སེམས་ཚོར་སྣ་ཚོགས་ཡང་བསྐྱར་
མངོན་པས། གསལ་ཐིང་ཐིང་གི་རྣམ་འགྱུར་གྱིས་མི་ལ་སྐྲག་སྣང་སྟེར། སྐབས་
འགར་སྤྲོ་སྐྱིད་ཀྱིས་ཁེངས་པ་དང༌། སྐབས་འགར་སྡུག་སྣང་ཚད་མེད་སྐྱེ། ཁོའི་
ལག་པ་སྟེ། ཁྱད་མཚར་ཅན་གྱི་ལག་པ་དེའི་རུས་པ་ཕྲ་ཞིང་མཉེན་ལ་ཚོར་བ་སྐྱེན་
པས། འགྱུར་ལྡོག་དེ་གཅན་གཟན་དང་འདྲ་ཞིང༌། རྒྱན་སྐུག་སྟེགས་བུའི་སྟེང་
སྐབས་རེར་འཛིན་པ་དང་ལན་རེར་བྱོལ་བ་དང་མཚུངས། ཁོས་ཞིབ་བརྗོད་བྱ་
སྐབས། ལག་ཟུང་མཁྲིག་མ་ནས་གློ་བུར་སིག་སིག་ཏུ་འདར་ལ། མཛུབ་མོ་ཤེད་
ཀྱིས་བཀུག་ནས་ཁུ་ཚུར་འཆང་བ་དང༌། དེ་ནས་གློ་བུར་དུ་ལྷོད་པ་དང་ཡང་བསྐྱར་
ཁུ་ཚུར་འཆང་བ་མཐོང་། ཁོས་རྣ་ལུང་བརྐུས་ཚུལ་བཤད་དུས། ལག་ཟུང་དེ (ང་
རང་དབང་མེད་པར་ཁོང་འདར་ཅིག་བརྒྱབ) གློག་འཁྱུག་པ་བཞིན་མདུན་ཕྱོགས་སུ་
བསྲིངས་ཏེ། མྱུར་དུ་རྐུ་འཁྱེར་གྱི་སྤྱོད་སྟངས་ཤིག་བསྟན་པ་དང༌། ངས་ཁོའི་མཛུབ་
མོ་གང་མྱུར་གྱིས་རྒྱན་ཆ་དེ་ཚུར་བླངས་ཤིང་བྲེལ་འཚུབ་ཀྱིས་ལག་པའི་ནང་དམ་པོར་
བསྡམས་པ་དངོས་སུ་མཐོང་བ་དང་འདྲ། ངས་ཅི་ཡིན་འདི་མིན་གྱི་དངངས་སྐྲག་
ཅིག་དང་མཉམ་དུ་གསལ་བོར་མཐོང་བ་ནི། མི་དེར་དུག་ཕོག་ཚད་ཟབ་དྲགས་
པས། ཁོ་ཤོ་ལ་དགའ་བའི་ངར་སེམས་དེས་ཁོའི་ལུས་ཡོངས་ཀྱི་ཁྲག་ཐིགས་ཡོད་ཚད་
དུག་གིས་སྦྲིད་པར་བྱས་པ་དེ་རེད།
“ཁོས་བཤད་པའི་བརྒྱུད་རིམ་དེ་ཁོ་ནས་ང་རང་དཔའ་ཞུམ་བག་འཁུམ་དང་
ཧ་ལས་ཧང་སངས་སུ་བཅུགག རྣམ་རིག་གསལ་ཞིང་རང་གཤིས་སུ་སེམས་ཁྲལ་དང་
སེམས་སྡུག་ཅི་ཡང་མེད་པའི་ན་གཞོན་ཞིག་འདི་ལྟར་ཡ་ང་བའི་བག་མེད་ཚུལ་འཆལ་
གྱི་སྒྲོག་ཏུ་ཚུད། དེ་བས་ངས་བལྟས་ན་ངའི་འགན་འཁྲི་ཐོག་མ་ནི་བརྩེ་གཤིན་གྱིས་
བྱ་རྡོ་ལམ་འཕྲད་ལྟ་བུའི་སྐྱོབ་ཡུལ་ལ་གོ་སྐོན་བློ་འགུག་བྱས་ཏེ། ཁོ་ངེས་པར་དུ་
ལམ་སེང་མོན་ཐེ་ཁ་ལོ་དང་ཁ་འབྲལ་དུ་འཇུག་དགོས། འདི་གའི་བསླུ་བྲིད་དངོས་
གནས་ཉེན་ཁ་ཆེ་བས། རྣ་ལོང་བོར་སྟོར་བྱུང་བ་ཤེས་མེད་པའི་སྐབས་དང་བསྟུན་
ནས། ཁོ་ངེས་པར་དུ་དེ་རིང་ཡུལ་དུ་ལྡོག་དགོས་ཏེ། ད་དུང་ཁོའི་མདུན་ལམ་རྩ་བ་
ནས་བརླག་མེད། ངས་ཁོ་ལ་ལམ་གླ་དང་རྒྱན་ཆ་ཚུར་བླུས་པའི་སྒོར་མོ་སྟེར་རྒྱུ་ཁས་
བླངས། འོན་ཀྱང་སྔོན་འགྲོའི་ཆ་རྐྱེན་ནི་ཁོ་དེ་རིང་ལམ་དུ་ཆས་དགོས་པ་དང་། ད་
ནས་བཟུང་ཏག་སེའམ་ཡང་ན་ཤོ་རིགས་གང་ཡང་མི་རྩེ་བར་ཁོ་རང་གི་མཚན་སྙན་
དཔང་ལ་བཞག་ནས་ང་ལ་མནའ་བསྐྱལ་དགོས།
“ངས་ནམ་ཡང་བརྗེད་མི་སྲིད་དེ། ངས་ཁོ་ལ་རོགས་རམ་བྱེད་པར་ཁས་ལེན་
དུས། བརླགས་ཟིན་པའི་མི་རྒྱུས་མེད་འདིས། དྲིན་གཟོའི་བརྩེ་སེམས་བཅངས་
ནས་ངའི་སྐད་ཆར་ཉན་ལ། དང་ཐོག་རྣམ་འགྱུར་ཁེངས་སྐྱུང་དང་། རིམ་གྱིས་བློ་
ཁ་ཆེར་བསྐྱེད་དེ། དངོས་གནས་ངས་བཤད་པའི་ཚིག་འབྲུ་རེ་རེ་སེམས་ལ་འཛིན་
པ་དང་འདྲ། གློ་བུར་དུ་ཁོས་ལག་པ་གཉིས་པོ་ཅོག་ཙེའི་སྟེང་ནས་ཚུར་བསྲིངས་
ཏེ། དྲན་ཤེས་ཁྲོད་གསུབ་ཐབས་མེད་པའི་ཉམས་འགྱུར་ཞིག་གིས་ངའི་ལག་ཟུང་
ལ་འཇུས་ཤིང༌། ཕལ་ཆེར་ལྷ་ལ་ཕྱག་འཚལ་བ་བཞིན་མནའ་བསྐྱལ་ནས་གསོལ་
བ་འདེབས་པ་དང་མཚུངས། ཁོའི་དྭངས་ཤིང་གསལ་ལ་ནམ་རྒྱུན་འཚུབ་སྣང་
ཅུང་འདྲེས་པའི་མིག་ཀོང་དུ་མཆི་མ་འཁོར་ཞིང༌། དགའ་སྣང་གིས་སེམས་འགུལ་
ཐེབས་ཏེ་ལུས་ཡོངས་དོགས་པ་ཚ་བོས་འདར་བཞིན་འདུག ངས་ཁྱེད་ལ་ཐེངས་
མང་པོར་ཁོའི་བཟོ་ལྟ་དང་ཉམས་འགྱུར་ཁོ་ནར་མཚོན་ནུས་ཡོད་པར་ཞིབ་བརྗོད་
བྱས་མྱོང་མོད། འོན་ཀྱང་ཉམས་འགྱུར་འདི་ངས་ཁྱེད་ལ་ཞིབ་ཏུ་བརྗོད་ཐབས་མི་
འདུག དེའི་རྒྱུ་མཚན་ནི་དེ་ནི་ཤིན་ཏུ་སྤྲོ་བ་འཕེལ་ཞིང་ར་རིའི་དྲི་མ་བྲལ་བའི་སྐྱིད་
སྣང་ཞིག་རེད། ནམ་རྒྱུན་སྤྱིར་བཏང་གི་མིའི་ངོ་གདོང་ལས་ང་ཚོར་བདེ་སྐྱིད་ཀྱི་
ཚོར་སྣང་དེ་འདྲ་ཕྱིར་མངོན་མི་ཐུབ་ཅིང་། དེ་ཉིད་ཁྱོད་རང་གཉིད་ལས་སད་མ་
ཐག་ལྷའི་ཕོ་ཉ་ཞིག་གི་ངོ་གདོང་མཐོང་བར་སྙམ་ཞིང་རིམ་གྱིས་མི་སྣང་བར་འགྱུར་
སྐབས་ཀྱི་སྐད་ཅིག་མའི་གྲིབ་རིས་དེ་དང་བསྡུར་ན་ཆོག
གསང་དགོས་དོན་མི་འདུག་སྟེ། སྐབས་དེར་ངའི་སེམས་ཀྱི་དྲན་པ་དང་རྣམ་
རིག་མ་ལུས་ཁོའི་ཕྱོགས་སུ་ཤོར། དྲིན་གཟོའི་བརྩེ་བས་མི་ལ་བདེ་སྐྱིད་སྟེར་ཐུབ་
སྟེ། རྒྱུ་མཚན་ནི་བརྩེ་བ་འདིའི་རིགས་ཕྱི་གསལ་ནང་གསལ་གྱིས་རང་གིས་དངོས་
སུ་མྱོང་དཀའ་བས། ཞི་དུལ་གཤིས་འཇམ་གྱིས་མི་ལ་སྐྱིད་སྣང་སྟེར་ཐུབ། ང་རང་
མ་གཞི་ནས་གཤིས་ཀ་བརླིང་ཞིང་སྤྲོ་སྣང་མེད་པ་ཞིག་ཡིན་པས། དྲག་ཏུ་འཕྱུར་
བའི་ཁོའི་བརྩེ་བ་ཕྱིར་མངོན་པ་དེས་ང་ལ་སེམས་ཁམས་བག་ཕེབས་དང་བདེ་སྐྱིད་
ཟད་མེད་ཀྱི་ཚོར་བ་གསར་བ་སྦྱིན། ཡང་གཅིག་བཤད་ན། གཡོ་འགུལ་དང་རྡོག་
བརྫིས་ཐེབས་པའི་མི་དེར་བསྟུན་ནས། ཕྱོགས་བཞི་བོའི་མཛེས་ལྗོངས་དེ་མདང་ནུབ་
ཀྱི་ཆར་ཞོད་བརྒྱུད་དེ། སྒྱུ་འཕྲུལ་དང་བཅས་གཉིད་ལས་སད་པ་དང་འདྲ། ངེད་
གཉིས་གསོལ་ཁང་ལས་ཐོན་དུས། ལྷིང་འཇགས་ཞི་འཇམ་གྱི་རྒྱ་མཚོ་དྭངས་ཤིང་
གཙང་ལ། འོད་མདངས་བཀྲ་ཞིང་ཐད་ཀར་གནམ་མཐར་བསྲིངས་ཏེ་གནམ་མཚོ་
གཉིས་གཞི་གཅིག་ཏུ་བསྲེས་ཤིང་། མཐོན་མཐིང་གི་ཨ་སྔོན་དབྱིངས་ནས། མཐིང་
མདོག་གཞན་ཞིག་ཁྱབ་པ་དང༌། སྐབས་རེར་རྒྱ་མཚོའི་སྐྱར་ཀ་ལྡིང་སྐོར་བྱེད་བཞིན་
པ་དེ་འོད་དཀར་འཁྱུག་པ་དང་འདྲ། ཁྱེད་རང་ལེ་ཝེ་ཨེར་ལའི་ས་ཁུལ་གྱི་མཛེས་
ལྗོངས་ལ་རྒྱུས་མངའ་ཡོད་ཅིང༌། དེ་ནི་ནམ་ཡང་དེ་ལྟར་མཛེས་ཤིང་ཡིད་དུ་འོང་
ནའང༌། ནམ་རྒྱུན་ཚོན་ཤོག་བྱང་བུ་ཞིག་དང་འདྲ་བར་དེའི་ཚོན་མདངས་སྣུམ་པོ་
ཧ་ཅང་ལྷོད་ཤིག་ཤིག་གིས་སྐྱེ་བོ་ཀུན་གྱི་མིག་ལམ་དུ་བདེ་བར་བསྟར་དུས། གཉིད་
དུ་ཡུར་བའི་མཛེས་མ་ཞིག་དང་འདྲ་བར། རང་སྣང་གང་ཤར་གྱིས་མི་མང་གི་མིག་
མདངས་ཀྱིས་རོལ་མྱོང་བྱེད་པར་རེ་ཞིང༌། དེའི་གཏན་གྱི་འཇམ་མཉེན་ཉམས་
འགྱུར་ལ་ཕལ་ཆེར་ཤར་ཕྱོགས་ཀྱི་མཛེས་པ་རྫོགས། འོན་ཀྱང་སྐབས་ལ་ལར་མ་
གཞི་ནས་ཤིན་ཏུ་མཐོང་བར་དཀའ་ཡང་། དེ་ལྟ་བུའི་ཉིན་ཁ་ཤས་ཀྱང་ཡོད་སྲིད་
པས། མཛེས་མ་དེ་ཡར་ལངས་ཏེ་ལུས་ཀྱི་སྟངས་སྟབས་ངོམ་ཞིང༌། མཚར་སྡུག་
ཡིད་འོང་གི་བཀྲག་མདངས་བསྒོས་ནས། ངར་ཤུགས་ཀྱིས་བརྟས་པའི་སྐད་ངག་
གིས་ཁྱོད་ལ་འབོད་པ་གཏོང་བ་དང་འདྲ་བར། ངོ་མཚར་ཁྱད་འཕགས་ཀྱི་འོད་
ཟེར་ཀུན་ཏུ་མཆེད་ཅིང་། གའ་མགུ་ཡི་རང་གིས་ཁྱོད་ལ་ཁ་དོག་སྣ་ལྔ་བཀྲ་བའི་
མེ་ཏོག་གཏོར། མཛེས་མ་དེའི་བརྩེ་བ་མཚོ་ལྟར་ཟབ་ཅིང་ཆགས་སྲེད་མེ་ལྟར་
འབར། ཁ་ཆར་བུ་ཡུག་དང་གནམ་རུབ་མུན་ནག་གི་ཞག་གང་བོའི་རླུང་འཚུབ་
བརྒྱུད་རྗེས། ཉིན་དེ་ཡང་ཏག་ཏག་འདི་ལྟར་སྤྲོ་སེམས་འཁོལ་བའི་ཉིན་མོ་ཞིག་
ཡིན། སྲང་ལམ་གཙང་འཁྲུད་བྱས་པ་དག་ཅིང་འོད་མདངས་བཀྲ་ལ། ཡར་བལྟས་
དགུང་སྔོན་གཡའ་དག་ཅིང༌། མར་བལྟས་དོག་མོ་ས་ལ་ལྕུག་ཕྲན་ཕོན་པོར་སྐྱེས་
ཏེ། མེ་ཏོག་སྣ་ཚོགས་ཀྱིས་ཕྲ་རྒྱན་བཏབ་པས་བཀྲག་མདངས་རྣམ་པར་རྒྱས། ག་ས་
གང་དུ་ལོ་འདབ་ཚིང་ཚིང་དུ་འཁྲིགས་པ་དང་གཡུ་མདོག་གི་ཞུན་ཐིགས་ཟགས་པར་
རེ། དབྱར་ཁའི་ཚ་རླངས་རིམ་གྱིས་ཡལ་ཞིང༌། ཉི་འོད་མཚར་སྡུག་ལྡན། མཐའ་
འཁོར་གྱི་རི་ཚོགས་གློ་བུར་ཉེ་བར་བཅར་བས། སྐོར་ཁྱམས་སྔར་ལས་མངོན་པར་
གསལ། དེ་དག་མཚར་སྣང་སྐྱེས་པ་དང་འདྲ་བར། དྭངས་ཤིང་གཙང་ལ་འོད་
མདངས་ལམ་ལམ་དུ་མཆེད་པའི་གྲོང་ཁྱེར་ཆུང་ཆུང་དེ་དང་ཉེ་བར་བཅར་ན་
སྙམ། མིག་གིས་ཕྱོགས་བཞིར་བལྟས་པར། ག་ས་གང་ནས་ཀྱང་རང་བྱུང་ཁམས་
ཆེན་པོའི་སྤྲོ་སྣང་དང་སྐུལ་སློང་ཚོར་ཐུབ་ཅིང་། རང་དབང་མེད་པར་སེམས་ཁམས་
བདེ་འབོལ་ལེར་འགྱུར་བས། འུ་གཉིས་སོང་ནས་ཤིང་རྟ་ཞིག་གླ་བར་བྱེད།’ ངས་
དེ་ལྟར་བཤད་ཅིང་། ་ཁའོ་ཨར་ཉི་ཆི》བརྒྱུད་དེ་རླུང་ལ་བསྐྱོན་དུ་འགྲོ' ཞེས་སྨྲས།
“ཁོ་རང་དགའ་བ་འབུམ་གྱིས་མྱོས་ཏེ་འཐད་པའི་བརྡ་ལ་མགོ་བོ་ལྡེམ་
བྱུང་། ན་གཞོན་འདི་གནས་འདིར་ཕེབས་རྗེས། ཕལ་ཆེར་ད་ལྟ་གཞི་ནས་རང་
བྱུང་ཁམས་ཆེན་པོ་མཐོང་བ་དང་འདྲ་བར། དེའི་མཛེས་ལྗོངས་ལ་རོལ་མྱོང་བྱ་མགོ་
བརྩམས། འདིའི་ཡར་སྔོན་དུ། མཁའ་དབུགས་སྦགས་པའི་ཤོ་ཁང་ཚོམས་ཆེན་དུ་
འཐིབས་པའི་རླངས་པ་དང་རྔུལ་དྲི། མདོག་ཉེས་དང་དབྱིབས་འགྱུར་བའི་མི་ཚོགས་
ཀྱི་འཚུབ་ལོང་དང༌་། འུར་ཟིང་ལང་ལོང་དང་ནག་ཐིང་ཐིང་གི་རྒྱ་མཚོ་ཁོ་ན་ལས་
མཐོང་རྒྱུ་མེད། འོན་ཀྱང་ད་ལྟ། ཉི་འོད་ལམ་ལམ་དུ་འཚེར་བའི་རྒྱ་མཚོའི་གྲམ་ཁ་
ནི་རླུང་གཡབ་ཆེན་པོ་ཞིག་དང་འདྲ་བར་ངེད་གཉིས་ཀྱི་མིག་མདུན་ནས་གཅལ་དུ་
བཀྲམ་ཞིང༌། མིག་རྒྱང་རིང་དུ་ཕྱོགས་ཏེ། སྣེ་གཅིག་ནས་སྣེ་གཞན་ཞིག་ལ་བལྟས་
ན། དངོས་གནས་མུ་མཐའ་མི་འདུག་པས། མི་ལ་དགའ་སྤྲོའི་ཚོར་སྣང་སྟེར། ངེད་
གཉིས་ཤིང་རྟར་བསྡད་དེ་ག་ལེར་མདུན་དུ་སོང་།(སྐབས་དེར་ད་དུང་རླངས་འཁོར་
མེད) ཡུལ་ལྗོངས་ལྟ་ན་སྡུག་པའི་བགྲོད་ལམ་དེ་བརྒྱུད་པར། ལམ་བར་དུ་སྤྲོ་ཁང་
མང་པོ་ཡོད་ཅིང་། སྤྲོ་གསེང་གཏོང་མཁན་གྱི་མགྲོན་པོ་མི་ཉུང་བ་མཐོང་ཐུབ། སྤྲོ་
ཁང་རེ་རེ་སྔོ་ལྗང་གསོམ་ཤིང་གི་ནགས་གསེབ་ནས་མིག་ལམ་དུ་མངོན་ཞིང་། དེ་
ལྟ་བུའི་སྤྲོ་ཁང་རེ་རེ་བརྒྱུད་དུས། ཐེངས་གཅིག་མིན་དུ་གསང་བའི་སེམས་འདུན་
འདི་འདྲ་ཞིག་འཆར་སྲིད་དེ། ལྷིང་འཇགས་སེམས་ཁྲལ་མེད་པ་དང་འདོད་བློ་ཚིམ་
པ། ས་རྡུལ་དང་བྲལ་བའི་གནས་འདིར་སྡོད་ཐུབ་པའི་སྨོན་པ་ཤོར།
“ངའི་མི་ཚེ་གང་བོའི་ཁྲོད་སྔ་སོར་ཆུ་ཚོད་གཅིག་གི་རིང་ལའང་དེ་ལས་ལྷག་
པའི་བདེ་སྐྱིད་ཀྱི་ལོ་ཟླ་ཞིག་ཡོད་མྱོང་ངམ། ངས་མི་ཤེས། ན་གཞོན་དེ་ང་དང་
གཤིབ་ནས་ཤིང་རྟར་བསྡད་ཡོད་ཅིང༌། ཁ་སང་ཁོ་ད་དུང་འཆི་བ་དང་སྡུག་བསྔལ་
གྱི་གཡང་དུ་ལྷུང་ཡོད་པར། ད་ལྟ་ཏག་ཏག་ཧ་ལས་པའི་ངང་ཚུལ་གྱིས་ཉི་མས་བྲན་
པའི་འོད་དཀར་ལ་ཅེར་ཞིང་། ལོ་ངོ་དུ་མའི་ལོ་ཟླ་ཕལ་ཆེར་ཁོའི་ལུས་ཐོག་ནནས་ཡལ་
བར་གྱུར་བ་དང་འདྲ། ཁོ་སླར་ཡང་བྱིས་པ་ཞིག་ཏུ་གྱུར་ལ། རྩེད་འཇོར་འཐོམས་
པའི་ཡིད་འོང་གི་བྱིས་པ་ཞིག་ཏུ་གྱུར། དགའ་བ་འབུམ་གྱིས་མྱོས་པའི་མིག་ཟུང་
བགྲད་ཀྱང་གུས་ཤིང་ཞེད་སྣང་གིས་ཁེངས་ཡོད། ང་རང་སེམས་འགུལ་ཐེབས་ཤིང་
འཐོམ་བྱེད་ནི་སེམས་ཁུར་ཆེན་པོ་བྱེད་པའི་ཁོའི་ལུས་སྟེང་གི་མཉེས་གཤིན་དེ་ཡིན་
ལ། ཤིང་རྟས་ལ་གྱེན་དུ་འཛེག་གིན་ཡོད་ཅིང༌། རྟས་འཐེན་པར་ཤུགས་འདོན་
དགོས་པས། ཁོ་བདེ་མྱུར་གྱིས་ཤིང་རྟ་ལས་བབས་ཏེ། རྒྱབ་ཕྱོགས་སུ་སོང་ནས་ཤིང་
རྟ་འདེད་རོགས་བྱས། གལ་ཏེ་མེ་ཏོག་ཅིག་གི་མིང་གླེང་བའམ་ཡང་ན་ལམ་འགྲམ་
གྱི་མེ་ཏོག་གང་རུང་ཞིག་མཛུབ་མོས་སྟོན་སྐབས། ཁོ་རང་རྒྱུགས་སོང་སྟེ་མེ་ཏོག་
གང་བཏུས་ནས་འོངས་ལ། ཁ་སང་གི་ཆར་ཞོད་ཀྱིས་ཁྲིད་ཡོང་བའི་རུས་སྦལ་ཞིག་
དཀའ་ཚེགས་ཆེན་པོས་ལམ་དུ་གོག་བགྲོད་བྱེད་པ་མཐོང་དུས། ཁོས་ལག་ཏུ་བླངས་
ནས་སེམས་ཆུང་གིས་རྩྭ་གསེང་དུ་བཞག་ནས། རྒྱབ་ཕྱོགས་ནས་འོངས་པའི་ཤིང་
རྟས་གཅིར་བར་གཡོལ། དེ་དང་ཆབས་ཅིག ཁོས་དགའ་དགའ་སྤྲོ་སྤྲོས་དགོད་བྲོ་
ཞིང་སྙན་འཇེབས་ཀྱི་གཏམ་རྒྱུད་བཤད་ཅིང༌། དགོད་སྒྲ་འདི་ཁོར་མཚོན་ན་སྲོག་
སྐྱོབ་ཅིག་ཡིན་པར་ང་ལ་ཡིད་ཆེས་ཡོད། དེའི་རྒྱུ་མཚན་ནི་ཁོའི་སེམས་སུ་གློ་བུར་
དུ་དགའ་སྤྲོས་ཁེངས་ཤིང་། སེམས་ཁམས་བདེ་བས་ཁྱབ། གད་མོ་དགོད་པ་མིན་
ན། སྐད་གསང་མཐོན་པོས་གླུ་དབྱངས་གཏོང་བ་དང༌། གནམ་ལྡིང་ས་ལྡིང་ངམ་
ཡང་ན་སྨྱོ་རྟགས་གསར་རྟགས་མི་སྟོན་རང་སྟོན་དུ་གྱུར།
“དེའི་རྗེས་སུ། ང་ཚོ་ལ་མཐོན་པོ་ཞིག་ལ་འགོས་རྗེས། གྲོང་ཚོ་ཆུང་ཆུང་ཞིག་
བརྒྱུད། སྐབས་དེར། ཁོས་གློ་བུར་དུ་བརྩི་བཀུར་ལྡན་པའི་སྒོ་ནས་ཞྭ་ཕུད་དེ་གུས་
འདུད་བྱས་བྱུང༌། ང་རང་དེར་ཧ་ལས་པ་དང་། ལུས་པོ་གཞན་ཡུལ་ལུང་བར་
འཁྱར་བའི་མི་རྒྱུས་མེད་འདིས་སུ་ལ་གུས་འདུད་བྱེད་པ་ཡིན་ནམ་སྙམ་སྟེ། ངས་
དེ་མ་ཐག་དྲིས་པར། ཁོའི་ངོ་གདོང་ཅུང་དམར་པོར་གྱུར་ཏེ། ཕལ་ཆེར་དགོངས་
དག་ཞུ་བ་ལྟ་བུས་ང་ལ་འགྲེལ་བཤད་བྱས་བྱུང༌། ང་ཚོས་སྔུན་འདིར་ཆོས་ཁང་
ཞིག་བརྒྱུད་ཅིང་། ཁོ་ཚོ་ཕོ་ལན་ཡང་གནམ་བདག་ཆོས་ལུགས་ལ་དད་པའི་རྒྱལ་
ཁབ་ཡོད་ཚད་དང་འདྲ་བར། མི་རྣམས་ལ་ཆུང་དུས་ནས་གོམས་གཤིས་ཤིག་ཡོད་
པ་ནི། ཆོས་ཁང་ཞིག་གམ་ཡང་ན་མཆོད་འབུལ་ཁང་ཞིག་བརྒྱུད་དུས། ཚང་མས་
མགོའི་ཞྭ་མོ་ཕུད་དགོས། ཆོས་ལུགས་ཀྱི་ཡིད་དུ་འོང་བའི་གུས་སེམས་འདིས་ང་
ལ་སེམས་འགུལ་ཟབ་མོ་ཐེབས་ཤིང་། ངས་འཕྲལ་དུ་ཁོས་བཤད་མྱོང་བའི་རྒྱ་གྲམ་
དབྱིབས་ཀྱི་ཤིང་སྒྲོམ་ཆུང་ཆུང་དེ་དྲན་བྱུང་། ངས་ཁོར་ཆོས་ལུགས་ལ་དད་པ་ཡོད་
དམ་ཞེས་དྲིས་པར། ཁོ་འཚེར་སྣང་ཅུང་ཟད་སྐྱེས་བཞིན་ཁེངས་སྐྱུང་གི་རྣམ་འགྱུར་
གྱིས་ཁས་བླངས་བྱུང༌། ཁོའི་རེ་བ་ནི་དྲིན་གྱིས་སྐྱོང་བ་དེའི་རིགས་ལོངས་སུ་སྤྱད་
འདོད་པ་དང་། ང་ལ་གློ་བུར་དུ་འཆར་སྒོ་གཞན་ཞིག་སྐྱེས་ཏེ 'སྡོད་ཅིག་ཅེས་ཤིང་
རྟའི་ཁ་ལོ་བར་བསྐུལ་ཅིང་། བྲེལ་འཚུབ་ཀྱིས་ཤིང་རྟ་ལས་མར་བབས་པར། ཁོ་
མཚར་སྣང་གིས་ངའི་རྗེས་དེད་ནས་སླེབས་ལ། ‘ངེད་གཉིས་གང་དུ་འགྲོ་རྒྱུ་ཡིན་
ནམ' ཟེར། ངས་ལན་དུ ‘ངའི་རྗེས་དེད་ནས་ཕེབས་རོགས’ ཞེས་སྨྲས། ཁོས་ང་ལ་
འགྲོ་རོགས་བྱས་ཏེ་ཕྱིར་ཆོས་ཁང་གི་ཕྱོགས་སུ་བསྐྱོད། དེ་ནི་གྱོ་མོག་གིས་བརྩིགས་
པའི་གྲོང་གསེབ་ཀྱི་ཆོས་ཁང་ཞིག་རེད། ཆོས་ཁང་ནང་རོལ་གྱི་གྱང་ངོས་སུ་རྡོ་རྩི་
བྱུགས་ཡོད་པས། མུན་ནག་འཐིབས་ཤིང་སྟོང་སིང་ངེར་འདུག རྒྱ་སྒོ་བརྒྱངས་
ཡོད་ཅིང་། གསེར་མདོག་གི་འོད་ཟེར་ཞིག་ཆོས་ཁང་ནང་རོལ་གྱི་མུན་སར་འཕྲོས་
པས། སྔོ་ཐིང་ཐིང་གི་གྲིབ་མའི་ཁྲོད་མཆོད་ཁྲི་ཆུང་ཆུང་ཞིག་མངོན་ལ། པྲ་ཚིལ་
སྒྲོན་མེ་རྐང་གཉིས་མཐོང་ལམ་མི་གསལ་བའི་མིག་ཟུང་བཞིན་དུ་ཞག་འཁྱིལ་བའི་
དྲོད་ཁོལ་གྱི་མུན་པའི་འོད་ཕྲན་ངོགས་ནས་ཕྱི་རོལ་ཏུ་ཅེར་བ་དང་འདྲ། ངེད་གཉིས་
ཆོས་ཁང་དུ་སླེབས་དུས། ཁོས་ཞྭ་མོ་ཕུད་དེ་ལག་པ་མཆོད་ཆུའི་རྫ་སྣོད་ཀྱི་ཆུ་ལ་
བསྒྲེས་རྗེས་རྒྱ་གྲམ་དབྱིབས་ཤིག་བྲིས་ཏེ་པུས་མོ་གཅིག་ས་ལ་བཙུགས་བྱུང༌། ཁོ་
ཡར་ལངས་མ་ཐག་ངས་ཁོ་ཚུར་འཐེན་ཏེ། ‘ཁྱེད་རང་མཆོད་ཁྲིར་སོང༌།' ‘ཡང་
ན་ཁྱེད་རང་དད་པའི་ལྷ་སྐུ་དེའི་མདུན་དུ་སོང་སྟེ། ངས་བཤད་པ་ལྟར་མནའ་
སྐྱོལ’ ཞེས་ཁ་ལ་བྱས། ཁོས་ང་ལ་ཅེར་ཞིང༌། གདོང་ཡོངས་སུ་མཚར་སྣང་གིས་
ཁེངས་ཏེ་ཧ་ལས་པ་དང་འདྲ།། ཡིན་ནའང་ཁོས་མ་འགྱངས་པར་ངའི་བཤད་པའི་
ནང་དོན་ཧ་གོ་ཞིང་མཆོད་གཤོམ་ཞིག་གི་མདུན་དུ་སོང་སྟེ། རྒྱ་གྲམ་ཞིག་བྲིས་
རྗེས་པུས་མོ་སར་བཙུགས་པས། ‘ངས་བཤད་པ་ལྟར་ཡང་བསྐྱར་ཐེངས་ཤིག་
བཤད་རོགས’ ཞེས་སྨྲས་པར།། ང་རང་ཡང་སེམས་འགུལ་ཐེབས་ཏེ་ལུས་ཡོངས་
སིག་སིག་ཏུ་འདར་བ་དང༌། ‘ངས་བཤད་པ་ལྟར་བཤད་རོགས། ངས་མནའ་
བསྐྱལ ‘ངས་མནའ་བསྐྱལ’ ཞེས་ཁོས་ཡང་བསྐྱར་བཤད་བྱུང༌། ངས་དེར་
མཐུད་ནས། ‘ངས་ནམ་ཡང་ཤོ་མི་རྒྱག རྒྱན་སྐུག་གང་དུའང་འཇུག་པ་མིན། ཇི་
སྲིད་དུ་ངའི་ཚེ་སྲོག་དང་མཚན་སྙན་ལ་ངར་སེམས་དེའི་རིགས་ཀྱིས་གཏན་ནས་
འཇིགས་སྐུལ་མི་གནང་རོགས' ཞེས་སྨྲས།
“ཁོའི་ལུས་ཡོངས་འདར་ཞོར་སྐད་ཆ་དེ་དག་ཡང་བསྐྱར་བཟླས་པ་
དང༌། སྐད་ཆ་དེ་དག་གསལ་དག་སྙན་གསུམ་གྱིས་སྟོང་སིང་སིང་གི་ཆོས་ཁང་དུ་
བྲག་ཅར་འཁོར། དེའི་རྗེས་ཡུད་ཙམ་ལ་ལྷིང་འཇགས་སུ་ལུས་ཤིང་། ཁུ་སིམ་པའི་
ཕྱི་རོལ་ཏུ་བསིལ་རླུང་གིས་སྒུལ་བའི་ལྗོན་རྩེའི་སྡོང་ལོ་ཤག་ཤག་ཏུ་གྲགས་པ་ཐོས་
ཐུབ། གློ་བུར་དུ་ཁོ་རང་ཉེས་པ་འདག་ཐབས་བྱེད་མཁན་ཞིག་དང་འདྲ་བར་སར་
ཉལ་ཞིང༌། དགའ་བ་འབུམ་གྱིས་མྱོས་པའི་ཚོར་བ་རུམ་སྟེ། ངས་གཏན་ནས་གོ་
མ་མྱོང་བའི་ཕོ་ལན་གྱི་སྐད་ཆས་མྱུར་ཞིང་ཉོག་ལ། གཅིག་རྗེས་གཉིས་མཐུད་ཀྱིས་
སྐད་ཆ་ཁ་ཤས་བཤད་ཀྱང་། ངས་དེའི་དོན་གོ་མ་ཐུབ། འོན་ཀྱང་དེ་ནི་སྤྲོ་སེམས་
ཀྱིས་ཁེངས་པའི་གསོལ་འདེབས་ཤིག་དང༌། དྲིན་གཟོ་དང་ནོངས་འགྱོད་མཚོན་པའི་
གསོལ་འདེབས་ཤིག་ཡིན་ངེས། རྒྱུ་མཚན་ནི་བརྩེ་དུང་ཤུགས་དྲག་པའི་འགྱོད་གདུང་
གིས་ཁོ་ལ་ཡང་ཡང་དུ་ཁེངས་སྐྱུང་ངང་རྐུབ་སྟེགས་ལས་པུས་མོ་སར་བཙུགས་ཏེ་མགོ་
བོ་སྨད་དུ་བཅུག་ཅིང༌། རྒྱུས་མེད་པའི་སྐད་སྒྲ་དེ་དག་སྔར་ལས་ཐོགས་རྡུགས་མེད་
པར་བསྐྱར་ཟློས་ཡང་ཡང་བྱས་པ་དང༌། བརྗོད་པར་དཀའ་བའི་ལྷག་བསམ་གྱིས་
སྐྱུགས་པའི་ཡིག་འབྲུ་གཅིག་པོ་དེ་སྔར་ལས་ཛ་དྲག་ཏུ་གྱུར། ངས་དེའི་སྔོན་དང་
དུས་དེ་ནས་བཟུང་། འཇིག་རྟེན་གྱི་ཆོས་ཁང་གང་ཞིག་ཏུ་མི་ཞིག་གིས་འདི་ལྟར་
གསོལ་བ་འདེབས་བཞིན་པ་གཏན་ནས་ཐོས་མ་མྱོང༌། ཁོས་ལག་ཟུང་གི་རྩ་འཁུམ་པ་
ལྟར་ཤིང་གི་རྐུབ་སྟེགས་ལ་དམ་པོར་འཇུས་ཤིང༌། ནང་སེམས་ནས་ལྡང་བའི་རླུང་
བུས་ཁོའི་ལུས་ཡོངས་སིག་སིག་ཏུ་འདར་བར་བྱས། སྐབས་རེར་དེ་ཡར་བཀྱགས་པ་
དང་། མཚམས་རེར་ཡང་བསྐྱར་སར་བཞག ཁོས་ཅི་ཡང་མཐོང་མི་ཐུབ་ལ། ཅི་
ཡང་ཚོར་མི་ཐུབ། ལུས་པོ་ཕལ་ཆེར་འཇིག་རྟེན་གཞན་ཞིག་ཏུ་གནས་ཏེ། མིའི་ལུས་
སེམས་བསྒྱུར་བའི་མེ་འོབས་སུ་བསྐྱུར་བའམ། ཡང་ན་དེ་ལས་ཀྱང་ཁྱད་དུ་འཕགས་
པའི་བར་སྣང་ཁམས་སུ་འཕུར་བ་དང་འདྲ། མཇུག་མཐར་ཁོ་དལ་གྱིས་ཡར་ལངས་
ཏེ་རྒྱ་གྲམ་ཞིག་བྲིས་ཤིང་དཀའ་ཚེགས་ཆེན་པོས་ཁ་ཕྱིར་འཁོར་བྱུང༌། ཁོའི་པུས་མོ་
གཉིས་ཀ་སིག་སིག་ཏུ་འདར་བ་དང་གདོང་མདོག་སྐྱ་བོར་གྱུར་བས། ཐང་ཆད་དེ་
ལུས་ཤུགས་ཟད་པ་དང་མཚུངས། ཁོས་ང་མཐོང་མ་ཐག མིག་ཟུང་ལས་འཕྲལ་
མར་འོད་མདངས་མངོན་པ་དང༌། ངོ་ལ་དྭངས་གཙང་ལྷད་མེད་ཀྱི་འཛུམ་བག་ཅིག་
ཕྱུངས་པས། ངོ་གདོང་ལ་དེ་མ་ཐག་མི་སེམས་ཀྱི་དང་བ་འདྲེན་པའི་གཟི་མདངས་
རྒྱས། ཁོ་རང་ངའི་རྩིབ་ཏུ་ཕེབས་ཏེ། ཨུ་རུ་སུའི་བྱེད་སྟངས་ལྟར་མགོ་བོ་དང་གར་
སྨད་ཅིང༌། ངའི་ལག་ཟུང་ལ་འཇུས་ཏེ། ཧ་ཅང་གུས་ཉམས་དང་བཅས་མཆུ་སྒྲོས་
མཉེན་མོ་ངའི་ལག་པར་གླན་བྱུང༌། ‘དཀོན་མཆོག་གིས་ཁྱེད་ངའི་རྩིབ་ལ་མངགས་
པ་རེད། དེའི་ཕྱིར་ངས་ཁོང་ལ་བཀའ་དྲིན་ཞུ་བ་ཡིན’ ཟེར། ངས་ཅི་ཞིག་བཤད་
ན་ད་གཟོད་འོས་འཚམ་ཡིན་པ་མི་ཤེས་མོད། ཡིན་ནའང་ངའི་རེ་བ་ངོ་མ་ནི། རྐུབ་
སྟེགས་དམའ་མོ་དེ་དག་གི་སྟེང་ནས་རླུང་སྦུད་ལྕགས་གླིང་རོལ་ཆས་གློ་བུར་དུ་
འུར་འུར་དུ་གྲགས་བྱུང༌། དེའི་རྒྱུ་མཚན་ནི་ངའི་དམིགས་ཡུལ་ལེགས་པར་གྲུབ་པ་
སྟེ། ངས་མི་འདི་གཏན་དུ་སྲོག་ཉེན་ལས་བསྐྱབས་པ་ཚོར།
“ངེད་གཉིས་ཆོས་ཁང་ལས་ཕྱིར་བུད་དེ། ཟླ་ལྔ་བའི་དྲོད་འཇམ་གྱི་མཚར་སྡུག་
འོད་སྟོང་འབར་བའི་དྭངས་གསལ་ཉི་འོད་ཁྲོད་དུ་ཕྱིར་ལྡོག་པ་དང་། ངའི་སྣང་བར་
འཇིག་རྟེན་ཉིད་དུས་རྒྱུན་ལས་མཛེས་སྡུག་དང་ལྡན་པར་གྱུར་འདུག ངེད་གཉིས་
སླར་ཡང་མུ་མཐུད་དུ་ཤིང་རྟར་བསྡད་དེ་དལ་གྱིས་རི་ངོས་ཀྱི་བགྲོད་ལམ་བརྒྱུད་དེ་
ཆུ་ཚོད་གཉིས་ལྷག་ཕྱིན་པར། ལྟ་ན་སྡུག་པའི་མཛེས་ལྗོངས་ཀྱིས་མིག་དབང་འཕྲོག་
ཅིང༌། རི་རྩེ་ནས་ཕྱིར་ལོག་པར་ལམ་གྱ་གྱུས་མཛེས་ལྗོངས་གསར་བ་ཞིག་ངོམ་
བཞིན་ཡོད་མོད། ཡིན་ནའང་ངེད་གཉིས་ཀྱིས་ཁ་བརྡ་ཅི་ཡང་མ་བྱས། དེ་ལྟར་
ལྷོད་ཡངས་ཀྱིས་བརྩེ་སེམས་ལྷང་ལ་ཕུད་རྗེས། སྐད་ཆ་རེ་རེས་སེམས་ཚོར་ལྕི་མོ་ཇེ་
ཡང་དུ་བཏང༌། སྐབས་འགར་ཁོའི་མིག་མདངས་དང་ངའི་མིག་མདངས་ཕན་ཚུན་
འཕྲད་པར། ངས་ཁ་སྐྱེངས་པའི་རྣམ་འགྱུར་མི་སྟོན་ཐབས་མེད་དུ་གྱུར་ཏེ། ངའི་
མིག་མདངས་ཁོའི་ལུས་སྟེང་ལས་གཡོལ་བ་ཡིན། ང་རང་གིས་གསར་དུ་བསྐྲུན་པའི་
བྱས་པ་ངོ་མཚར་བ་མཐོང་རྗེས། སེམས་ལ་ཐེབས་པའི་གཡོ་འགུལ་ནི་དངོས་གནས་
ཤུགས་དྲག་པ་ཞིག་རེད་ཨང༌།
“ཕྱི་དྲོའི་ཆུ་ཚོད་ལྔ་ཡས་མས་སུ་ངེད་གཉིས་ཕྱིར་མོན་ཐེ་ཁ་ལོར་ལོག གཉེན་
ཉེའི་དུས་ཆད་ཐེངས་དེར། ངས་གཡོལ་ཐབས་བྱེད་ལོང་མ་བྱུང་བར་ཐུག་འཕྲད་
དུ་སོང༌། དོན་དུ་ངའི་སེམས་ཀྱི་ཟབ་ས་ནས་ཀྱང་ངལ་གསོ་བྱ་འདོད་དེ། བརྩེ་བ་
ཛ་དྲག་ཆེ་དྲགས་པའི་རྗེས་སུ་ལྷོད་གཡེང་ཨེན་ཙམ་ཅིས་ཀྱང་མཁོ། དེའི་རྒྱུ་མཚན་
ནི་ང་ལ་ཐོབ་པའི་བདེ་སྐྱིད་དངོས་གནས་ཉུང་ཙམ་མིན། ངའི་བསམ་པར་རང་གི་
མི་ཚེ་གང་བོར་སྤྲོ་སྣང་ཚད་ལས་བརྒལ་བའི་རྣམ་པ་འདི་འདྲ་ཞིག་མྱོང་ཞིབ་བྱས་མ་
མྱོང་བས། ངེས་པར་དུ་ངལ་གསོ་སྙོམ་སྒྲིག་བྱ་དགོས་བྱུང༌། དེར་བརྟེན། རང་
གི་སྲུང་སྐྱོབ་བྱ་ཡུལ་གྱི་མི་དེ་ང་རང་ཞག་སྡོད་བྱས་པའི་གསོལ་མགྲོན་ཁང་དུ་གདན་
དྲངས་ཏེ་ཡུད་ཙམ་སྡོད་དུ་བཅུག་པ་དང༌། མལ་ཤག་ཏུ་ཁོར་ལམ་གླ་དང་རྒྱན་ཆ་
ཕྱིར་ཉོ་བའི་སྒོར་མོ་སྤྲད། ངེད་གཉིས་ཀྱིས་དུས་ཆད་བྱས་ཏེ། ང་འདུ་འཛོམས་
ལ་འགྲོ་དུས། ཁོ་རང་མེ་འཁོར་འཛིན་བྱང་ཉོ་རུ་འགྲོ་བ་དང་། དགོང་མོའི་དུས་
ཚོད་བདུན་པར་ངེད་གཉིས་མེ་འཁོར་ས་ཚིགས་ཀྱི་འཛུལ་སྒོའི་ཚོམས་ཆེན་དུ་ཐུག་
འཕྲད་བྱ་རྒྱུ་བྱས། ཁོ་རང་ལམ་བར་དུ་རྗི་ནེ་ཝ་བརྒྱུད་དེ་ཁྱིམ་ལ་འགྲོ་བའི་མེ་འཁོར་
ཐེངས་དེ་ས་ཚིགས་སུ་སླེབས་པའི་བར་དུ་དུས་ཚོད་ཕྱེད་ཀ་ལས་མི་འདུག ངས་
ཁོར་ཏག་ཏག་ཤོག་སྒོར་ལྔ་བྱིན་པར། ཁོའི་མཆུ་སྒྲོས་གློ་བུར་སྐྱ་བོར་གྱུར་ཏེ་མཚར་
ཉམས་ཀྱིས། ‘མིན...མིན...སྒོར་མོ་མི་སྟེར་རོགས……ངས་ཁྱེད་ལ་ཞུ་བ་
བྱེད། ང་ལ་སྒོར་མོ་མི་སྟེར་རོགས” ཟེར། སྐད་ཆ་དེ་དག་སོ་སྲུབས་ནས་བཙིར་
ཏེ་ཕྱུང་། ཡིན་ནའང་ཁོའི་ལག་པ་དོགས་པ་ཚ་ཞིང་ཅི་ཡིན་འདི་མིན་མེད་པར་
ཕྱོགས་གཅིག་ནས་སིག་སིག་ཏུ་འདར་བ་དང༌། ཕྱོགས་གཅིག་ནས་ཐད་ཀར་ཕྱིར་
བསྐུམས། ‘ང་ལ་མི་སྟེར་རོགས།……ང་ལ་སྒོར་མོ་མི་སྟེར་རོགས།…..ངས་སྒོར་
མོ་མཐོང་ཚེ་བཟོད་ཐབས་མི་འདུག’ ཅེས་ཁོས་ཡང་བསྐྱར་ཐེངས་གཅིག་བཤད་
པར། ཞེན་པ་ལོག་པའམ་ཡང་ན་ཧ་ཅང་དངངས་སྐྲག་སྐྱེས་པ་དང་འདྲ། ཡིན་
ནའང་ངས་ཁོའི་སྐྱེངས་སྣང་བསལ་ཏེ་སེམས་གསོ་བྱས་ཤིང༌། སྒོར་མོ་དེ་དག་
བསྐྱིས་པ་ཡིན།། དོགས་མི་བདེ་སྙམ་ན། ང་ལ་བུན་འཛིན་བྲི་ཆོག ་ལགས་
སོ། ལགས་སོ……བུན་འཛིན་འབྲི།’ ཁོས་ཤབ་ཤུབ་ཀྱིས་དེ་ལྟར་བཤད་ཞོར། མིག་
གིས་ཕར་ཕྱོགས་སུ་བལྟས། སྒོར་མོ་བཟུང་ནས་ཅི་དགར་ལྟེབ་པ་དེ། འབྱར་བག་
ཅན་གྱི་བརྫད་རྫས་ཤིག་ལག་མཐིལ་ཏུ་འབྱར་བ་དང་འདྲ་ཞིང་། ལྟ་ཙམ་ཡང་མི་
བྱེད་པར་ཁུག་མའི་ནང་དུ་བརྫངས་པ་དང༌། དེའི་འཕྲོར་ཤོག་བུའི་སྟེང་དུ་རྨ་འབྲུག་
འཁྱུག་རྩེན་གྱི་ཚུལ་དུ་བྲེལ་འཚུབ་ཀྱིས་སྐད་ཆ་འགའ་བྲིས་བྱུང༌། ཁོས་མགོ་བོ་ཡར་
བཏེགས་པ་ན་དཔྲལ་ངོར་རྔུལ་ཆུ་འཛུམ་པ་དང༌། ལུས་སྟེང་དུ་ཕལ་ཆེར་དངོས་
པོ་ཅི་ཞིག་རིམ་བཞིན་ཐད་ཀར་འཕྱུར་བ་དང་མཚུངས། ཁོས་ཤོག་བུ་དེ་ངའི་ལག་
ཏུ་རྫོང་དུས་ལུས་ཡོངས་འདར་སིག་སིག་བྱས་བྱུང༌། གློ་བུར་དུ—ང་སྐྲག་ཐག་
ཆོད་དེ་རང་དབང་མེད་པར་ཐད་ཀར་ཕྱིར་སྣུར་བྱས ——ཁོས་པུས་མོ་སར་བཙུགས་
ཏེ། ལྭ་འདབས་སུ་འོ་ཞིག་བྱས། བཟོ་ལྟ་དེ་དངོས་གནས་སྐད་ཆས་མཚོན་ཐབས་
མི་འདུག འགྲན་ཟླ་བྲལ་བའི་ཤུགས་དྲག་གི་སྟོབས་ཤུགས་དེས། ངའི་ལུས་ཧྲིལ་པོ་
རང་དབང་མེད་པར་ཞུམ་ཞུམ་དུ་འདར་བར་བྱས་ལ། ཁྱད་མཚར་བའི་གྲང་འདར་
ཞིག་ངའི་ལུས་ཧྲིལ་པོ་བརྒྱུད་དེ། ང་རང་ཅི་བྱ་གཏོལ་བྲལ་དུ་བཏང་ཞིང་། ཁྱེད་
ཀྱིས་འདི་ལྟར་དྲིན་ལན་ཤེས་པར་ཐུགས་རྗེ་ཆེ་ཞུ། ཡིན་ནའང་ད་ལྟ་ཁྱེད་རང་ཕེབས་
རོགས། མཚན་མོའི་ཆུ་ཚོད་བདུན་པར་ངེད་གཉིས་མེ་འཁོར་འབབ་ཚུགས་ཀྱི་འཛུལ་
སྒོ་ཚོམས་ཆེན་ནས་ཡང་བསྐྱར་གྱེས་བརྡ་གཏོང' ཞེས་ད་མ་དིག་གིས་བཤད།
“ཁོས་ང་ལ་ལྟ་ཞོར་མིག་ཀོང་མཆི་མས་ཁེངས་ཤིང༌། མིག་ཟུང་དུ་སེམས་
འགུལ་ཐེབས་པའི་འོད་སྣང་ཞིག་འཁྱུག་གིན་འདུག སྐད་ཅིག་མ་དེར་ངའི་བསམ་
པར་ཁོས་ཅི་ཞིག་བཤད་འདོད་པ་དང་འདྲ་ལ། ཁོའི་བསམ་པར་ང་དང་ཉེ་བར་
བཅར་འདོད་པ་དང་ཡང་འདྲ་མོད། ཡིན་ནའང་དེར་མཐུད་དེ། ཁོས་གློ་བུར་དུ་
ཡང་བསྐྱར་སེམས་གཏིང་ནས་ང་ལ་གུས་འདུད་ཞུས་རྗེས། ཁང་མིག་དང་གྱེས།”
ལྕམ་མོCཡིས་བཤད་ནས་མཚམས་འདིར་བསླེབས་རྗེས། བཤད་མཚམས་
བཞག་བྱུང་། ཁོ་མོ་ཡར་ལངས་ཏེ་སྒེའུ་ཁུང་གི་མདུན་དུ་ཕྱིན་ཏེ་ཕྱི་རོལ་དུ་རྒྱང་
ལྟ་བྱས་ཤིང་། དུས་ཡུན་རིང་པོར་འགུལ་ཙམ་ཡང་མི་བྱེད་པར་ལངས་ནས་
བསྡད། ངས་ཁོང་མོའི་སྤྱི་ཁོག་གསལ་བའི་རྒྱབ་གཟུགས་ལ་ལྟ་བཞིན། ཅུང་ཙམ་
འདར་སིག་སིག་བྱེད་པ་ཚོར། མོ་གློ་བུར་དུ་སེམས་ཐག་ཆོད་པོས་ཁ་ཕྱིར་འཁོར་
བ་དང༌། ཡུན་རིང་བོར་ཁུ་སིམ་སྲུང་འཛིན་དང་གྲག་འགུལ་མེད་པའི་ལག་ཟུང་
དེ། གློ་བུར་དུ་ཕྱོགས་གཉིས་སུ་ཤེད་ཀྱིས་ཕྲལ་བ་ནི། ཕལ་ཆེར་ཅི་ཞིག་སིལ་བུར་
གཤགས་པ་དང་འདྲ། དེའི་རྗེས་སུ་མོས་བརྟན་བརླིང་དང་ཡང་ན་སྤོབས་པ་ཆེན་
པོས་ང་ལ་ཅེར་བྱུང་ཞེས་བཤད་ཆོག་ཅིང༌། ཡང་བསྐྱར་ཞིབ་བརྗོད་བྱེད་པའི་མགོ་
བརྩམས་བྱུང༌།
“ཟོལ་མེད་དྲང་བདེན་ཡིན་པ་ངས་ཁྱེད་ལ་ཁས་བླངས་ཟིན། ངས་ད་ལྟ་མནའ་
སྐྱེལ་བ་འདི་ཅི་འདྲའི་དགོས་ངེས་ཤིག་ཡིན་པ་ཤེས། རྒྱུ་མཚན་ནི་སྐབས་དེར་ངས་
མི་འདོད་བཞིན་ཐོག་དང་པོར་ཆད་ལུས་མེད་པར་ཆུ་ཚོད་གཅིག་རིང་གི་བརྒྱུད་རིམ་
ཧྲིལ་པོ་དེ་ཞིབ་བརྗོད་བྱས་པ་དང༌། སྐད་ཆ་གསལ་བོ་བཙལ་ནས་སྐབས་དེའི་ཉོག་
ཟིང་གི་ཕུང་བོ་ལྟ་བུའི་བརྩེ་སེམས་མཚོན་དུས། སྐབས་དེར་མ་ཤེས་པའམ་ཡང་ན་
ཤེས་མི་འདོད་པའི་གནས་ཚུལ་མང་པོ་ཞིག་ད་ལྟ་ད་གཟོད་གསལ་བོར་ཤེས། དེའི་
ཕྱིར་ངས་བརྩེ་མེད་ཀྱིས་གནས་ཚུལ་ངོ་མ་རང་ཉིད་ལ་བཤད་པ་དང༌། ཁྱེད་
ལའང་བཤད་པ་ཡིན། སྐབས་དེར། ན་གཞོན་དེ་ངའི་ཁང་བ་དང་གྱེས་རྗེས། ང་
གཅིག་པུ་ཁང་བའི་ནང་དུ་ཡུད་ཙམ་ལ་བསྡད་ཅིང་། ང———མགོ་ཡོམ་འཁོར་བ་
དང--བྲང་ཁར་ཕལ་ཆེར་སུ་ཞིག་གིས་རྡེག་པ་དང་འདྲ། དངོས་པོ་ཅི་ཞིག་
གིས་ང་ལ་སྲོག་རྩར་ཐུག་པའི་སྡུག་བསྔལ་སྦྱིན་པ་མི་ཤེས་མོད། ཡིན་ནའང་ངའི་
སྲུང་སྐྱོང་བྱ་ཡུལ་གྱི་མི་དེའི་མོས་གུས་ཀྱིས་ཁེངས་པའི་རྣམ་འགྱུར་ནི་དེ་ལྟར་སེམས་
འགུལ་ཐེབས་པ་ཞིག་ཡིན་པས། ང་ལ་འདི་ལྟར་སྡུག་བསྔལ་དང་སྐྱོ་སྣང་བསྐྱེད་
དམ། སྐབས་དེར་ངས་གཏན་ནས་མ་ཤེས་ལ། ཡང་ན་གཏན་ནས་ཤེས་འདོད་མེད།
“འོན་ཀྱང་ད་ལྟ། ངས་བཙན་གྱིས་རང་ཉིད་ལ་སྙིང་རྗེ་དང་ཆད་ལུས་མེད་
པར་འདས་དོན་ཡོད་ཚད་རང་ལ་འབྲེལ་བ་སྤུ་ཙམ་ཡང་མེད་པ་ལྟར་སེམས་གཏིང་
ནས་ལྷུག་པོར་བརྗོད་པར། ཁྱེད་ཀྱིས་བདེན་དཔང་བྱས་པས། ངས་གསང་མི་ཆོག་
ཅིང༌། མི་ལ་སྐྱེངས་པ་སྟེར་བའི་བརྩེ་བ་ཉམ་ཆུང་གིས་གང་སར་སྦེད་མི་ཆོག དེ་
རིང༌། ངས་ད་གཟོད་གསལ་བོར་ཤེས་སོང་བ་སྟེ། སྐབས་དེར་ང་ལ་སྡུག་བསྔལ་དེ་
འདྲ་བསྐྱེད་པ་ནི་རེ་ཆད་ཡིན།……ང་རེ་ཐག་ཆད་པ་ནི...ན་གཞོན་དེ་དེ་ལྟར་ངའི་
ངག་བཀོད་བཞིན་བུད་སོང་...ང་རང་བསྐྱུར་ཐབས་སུ་ཁོས་བསམ་བློ་ཅུང་ཙམ་
ཡང་བཏང་མ་བྱུང..…ང་དང་མཉམ་དུ་སྡོད་དུས………ངས་སྔུན་དེར་ཁོ་རང་ཡུལ་
ལ་ལོག་ཏུ་འཇུག་རྩིས་བྱས་པར..… ཁོས་ཁེངས་སྐྱུང་དང་ཧ་ཅང་བརྩི་བཀུར་གྱིས་
ངའི་ཁར་ཉན་པ་ལས ………ང་པང་དུ་འཛིན་འདོད་མི་འདུག………-ཁོས་ང་རང་མི་ཚེའི་
བཞུད་ལམ་ནང་བྱོན་པའི་ལྷ་མོ་ཞིག་ཏུ་བརྩིས་ནས་བརྩི་བཀུར་ཁོ་ན་བྱེད་པ་ལས….…
ང་ནི་བུད་མེད་ཅིག་ཡིན་པའི་ཚོར་བ་མི་འདུག
“འདི་ནི་སྐབས་དེར་ངའི་སེམས་ཀྱི་རེ་ཆད་དེ་ཡིན།...” ང་རང་གིས་ཀྱང་
ཁས་བླངས་མེད་པའི་རེ་ཆད་དེ། སྐབས་དེར་ཁས་མ་བླངས་ལ། རྗེས་ཕྱོགས་ཀྱང་
ཁས་བླངས་མེད། འོན་ཀྱང་བུད་མེད་ཅིག་གི་ཚོར་བས་མི་ཤེས་པ་ཅི་ཡང་མེད་
པས། སྐད་ཆ་དང་འདུ་ཤེས་ལ་བརྟེན་དགོས། དེའི་རྐྱེན་གྱིས...ད་ལྟ་རང་གིས་
ཕ་མགོ་སྐོར་གཏོང་མི་སྲིད།———གལ་ཏེ་སྐབས་དེར་མི་དེས་ང་ལ་དམ་པོར་
འཁྱུད་དེ་ཞུ་བ་བྱས་ཡོད་ཚེ། ང་ཁོའི་རྗེས་སུ་འབྲངས་ནས་འགྲོ་སྲིད་དེ། གནམ་
གྱི་མཐའ་ནས་རྒྱ་མཚོའི་གཏིང་བར་ཡིན་ཡང་། ངས་རང་ཉིད་དང་རང་གི་བྱིས་
མི་པ་ཚོའི་རུས་མིང་ལ་ནག་ནོག་གི་དྲི་མས་སྦགས་པར་འདང་མི་རྒྱག་ལ།
གཞན་གྱི་ཁུངས་མེད་འཆལ་གཏམ་དང་རང་གི་ནང་སེམས་ཀྱི་སྟངས་འཛིན་ལ་
མི་བལྟ་བར། ཁོ་དང་མཉམ་དུ་ལྐོག་སྡེབ་ལ་འགྲོ་ངེས་ཤིང་། སྐུ་ལྕམ་ཨཱང་རེན་
ཨེ་ཐཱ་དང་འདྲ་བར། ཉིན་སྔོན་མར་ད་དུང་ངོ་ཡང་མི་ཤེས་པའི་ཧྥ་རན་སིའི་མི་
དེ་དང་མཉམ་དུ་ཕྱིར་སོང་བ་དང་འདྲ་བར………ངས་འདྲི་མི་སྲིད་དེ...གང་དུ་
སོང་བ་དང༌། ཅི་ཙམ་འགོར་བ་འདྲི་མི་སྲིད་ལ། ངས་རང་གི་སྔོན་ཆད་ཀྱི་འཚོ་
བ་ཕྱིར་དྲན་ཡང་བྱ་མི་སྲིད་དེ།....”མི་དེའི་ཆེད་དུ་རང་གི་སྒོར་མོ་དང་རང་གི་
རུས་མིང༌། རང་གི་རྒྱུ་ནོར། རང་གི་མཚན་སྙན་གྲགས་ཡོད་ཚད་བློས་གཏོང་
ཐུབ་པར་མ་ཟད།.…འགྱོད་པ་མེད་པའི་སྒོ་ནས་སྲང་ལམ་ནས་སློང་མོའང་བྱ་སྲིད་
དོ། །གལ་ཏེ་ཁོ་རང་འཐད་ན། འཇིག་རྟེན་འདིའི་སྟེང་དུ་སྒུར་སྒུར་ཞུམ་ཞུམ་གྱི་
བྱ་བ་ཅི་ཡང་མེད་ལ། ངས་བསྒྲུབ་ཀྱང་མི་སྲིད། གལ་ཏེ་ཁོས་སྐད་ཆ་ཚིག་གཅིག་
བཤད་པ་དང་། ངའི་ཕྱོགས་སུ་གོམ་གང་སྤོ་བ། ཡང་ན་ཁོས་ང་རང་འཛིན་འདོད་
ཚེ། མི་རྣམས་ཀྱིས་བཤད་པའི་ངོ་ཚ་དང་འཛེམ་དོགས་ཟེར་བ་ཡོད་ཚད་ངས་
འདོར་སྲིད། སྐད་ཅིག་མ་དེར། ངའི་ཡོད་ཚད་ཁོས་ཚོད་འཛིན་བྱས་ཡོད། ཡིན་
ནའང༌། ངས་སྔུན་འདིར་བཤད་ཟིན།—ཁོ་རང་ངའི་རྣམ་པར་རྨོངས་ཤིང་
འཐོམས་པ་ལས། ཁོས་ང་རང་བུད་མེད་ཅིག་ཡིན་པར་མིག་ཞགས་ཙམ་ཡང་མ་
ཡིན་ནའང་སྐབས་དེར་ངའི་སེམས་གཏིང་ནས་ཁོར་ཡིད་སྨོན་ཤོར་འཕངས།
ཞིང་། སེམས་གཏིང་གི་མེ་ལྕེ་ཁོའི་ཆེད་དུ་འུར་འུར་དུ་མཆེད་བཞིན་ཡོད། གྲོགས་
མེད་ཁེར་རྐྱང་དུ་གཅིག་པུར་ལུས་དུས། ངས་ད་གཟོད་འདི་དག་ཚོར་བྱུང༌། སྔུན་
དེར་བཀྲག་མདངས་རྒྱས་ཏེ་ལྷའི་ཕོ་ཉ་དང་འདྲ་བའི་ཁོའི་ངོ་གདོང་གིས་ང་ལ་སྤྲོ་
སྣང་སློང་ཞིང༌། ད་ལྟ་སྤྲོ་སྣང་དེ་ངའི་ཡི་མུག་པའི་བྱང་ཁོག་ཏུ་མནན་ཏེ་བརྗེད་ཟིན་
པ་དང་སྟོང་སིང་ཁུ་སིམ་གྱི་བྲང་ཁོག་ཏུ་འཇགས་མེད་རླབས་སུ་འཕྱོ། ངས་སེམས་
ཤུགས་སྒྲིལ་ཞིང་སྙིང་སྟོབས་བསྐྱེད་པར། ཐེངས་དེའི་དུས་ཆད་ལྷན་འཛོམས་ཀྱིས་ང་
ལ་སྡང་སེམས་ལས་མ་ལྷག་པའི་ཚོར་སྣང་སྐྱེས། ངའི་མགོ་ལ་ཧ་ཅང་ལྕི་བའི་ལྕགས་
ཞྭ་ཞིག་བསྐོན་པ་དང་འདྲ་བར། ལྗིད་ཀྱིས་མནན་ཏེ་ང་རང་ཡམ་ཡོམ་ཏུ་བཏང་
བ་དང་། མཇུག་མཐར་ང་གསོལ་མགྲོན་ཁང་གཞན་ཞིག་ཏུ་གཉེན་ཉེ་དང་འཕྲད་
པར་འགྲོ་དུས། ངའི་བསམ་བློ་དང་གོམ་འགྲོས་གཉིས་ཀ་འཆོལ་འདུག ཚང་མ་
ཁ་བརྡས་ངར་ལངས་ཡོད་མོད། འོན་ཀྱང་ང་རང་བྱིང་ཉོབ་ཀྱིས་ཙོག་པུར་བསྡད་
དེ། སྐབས་རེར་མགོ་བོ་ཡར་བཀྱགས་པར། རེངས་ཤིང་རྫིག་པའི་ངོ་གདོང་རེ་རེ་
མཐོང་བས། རང་དབང་མེད་པར་ཐེངས་རེ་རེར་ལྐོག་ཏུ་ཧ་ལས་ཤིང༌། ངོ་གདོང་
དེ་དག་དང་སྤྲིན་གསེབ་ནས་མངོན་པར་འཛུམ་པའི་ཉིན་བྱེད་ལྟ་བུའི་སྐྱེས་སྟོབས་
ཀྱི་དཔལ་འབར་བའི་ངོ་གདོང་དང་བསྡུར་ན། ངོ་འབག་དང་འདྲ་ཞིང་། ཡང་
ན་འཁྱགས་རེངས་སུ་གྱུར་བ་དང་མཚུངས། ཐེངས་དེའི་སྤྱི་འབྲེལ་འདུ་འཛོམས་
ཀྱིས་མི་རྣམས་འདར་སིག་སིག་དང་ཉབ་ཉོབ་ཏུ་གཏོང་ལ། ང་ནི་བེམ་པོ་མང་པོའི་
ཁྲོད་ཙོག་པུར་བསྡད་ཡོད་པ་དང་མཚུངས། ངས་ཀ་ར་རྡོག་གཅིག་ཇ་ཕོར་ནང་
འཕངས་ནས། ཁ་གཡེང་མིག་གཡེང་གིས་ཁོ་ཚོའི་རྗེས་སུ་འབྲངས་ནས་ཁ་བརྡ་བྱས་
ཀྱང༌། ངའི་སེམས་སུ་ལྷོག་ལྷོག་ཏུ་ལྡིང་བའི་ཁྲག་རྒྱུན་གྱིས་སྐུལ་བ་ལྟར་ངོ་གདོང་དེ་
མཚམས་མེད་དུ་རྒྱུན་མར་མངོན་བྱུང༌། ངོ་གདོང་དེར་བལྟ་བ་ནི་ངའི་ཆེས་ཆེ་བའི་
སྤྲོ་སྣང་ཡིན་མོད། འོན་ཀྱང་ཆུ་ཚོད་རེ་གཉིས་ཤིག་གི་རྗེས་སུ་ཆེས་མཇུག་མཐར་
ཁོ་དང་ངོ་འཕྲད་དགོས་པས། བསམ་ཞིང་བསམ་ན་དངོས་གནས་སྐྱི་གཡའ་བ་
ཞིག་རེད། ངས་རང་དབང་མེད་པར་ཤུགས་རིང་ཕྱུང་བའམ་ཡང་ན་འཁུན་སྒྲ་ཞིག་
ཤོར་བས། གློ་བུར་དུ་ངའི་ཁྱོ་གའི་མ་སྤུན་གཅེན་མོས་སྐེད་པ་སྒུར་ཏེ་ང་ལ་ཅི་བྱུང་
སོང་ཞེས་དྲིས་ཤིང་། ལུས་པོ་ཅུང་ཙམ་མི་བདེའམ། བལྟས་ཚོད་ཀྱིས་ངོ་མདོག་སྐྱ་
བོར་གྱུར་ཅིང་མི་སྡུག་ཚུལ་ལབ་པས། བསམ་ཡུལ་ལས་འདས་པའི་གནད་དོན་གྱིས་
འཕྲལ་དུ་ནུས་པ་འདོན་མི་དགོས་པར་ཁ་གཡོར་ས་ཞིག་རྙེད་པར་རམ་འདེགས་བྱས་
ལ། ངས་མགོ་བོ་ཅུང་མི་བདེ་ཞེས་བཤད་པ་དང༌། དེར་བརྟེན་ངས་ཁོ་མོར་མི་
རྣམས་ཀྱིས་དོ་སྣང་མི་བྱེད་པའི་སྐབས་སུ་ཁ་རོག་གེར་འགྲོ་རྒྱུ་ཡིན་ཚུལ་བཤད།
“ང་དེ་ལྟར་གསོལ་སྟོན་གྱི་འདུ་འཛི་ལས་ཐར་ཞིང། དེ་མ་ཐག་ཏུ་ང་རང་སྡོད་
སའི་གསོལ་མགྲོན་ཁང་དུ་ལོག དེར་སླེབས་དུས། གྲོགས་མེད་ཁེར་རྐྱང་དུ་གྱུར་
བས། ཡང་བསྐྱར་སྟོང་སིང་སིང་ཡིན་པའི་ཚོར་བ་སྐྱེས། མིས་བརྗེད་ཟིན་པ་དང་
མི་ལ་ན་ཟུག་སློང་བའི་ཁེར་རྐྱང་གི་སྡུག་བསྔལ་སེལ་དཀའ་བས། ང་ལ་ན་གཞོན་
དེ་མཐོང་འདོད་དྲག་པོ་སྐྱེས། དེ་རིང་ཁོ་དང་གཏན་དུ་འབྲལ་དགོས། ང་རང་
ཁང་བའི་ནང་དུ་ཕར་འགྲོ་ཚུར་ཡོང་བྱས་ཤིང༌། འབྲེལ་བ་ཅི་ཡང་མེད་པའི་སྒེའུ་
ཁུང་ཕྱེས་པ་དང༌། ལྭ་བ་དང་དར་འཕྱང་བརྗེས་ཏེ་འཕྲལ་དུ་མེ་ལོང་གི་མདུན་དུ་
སྒེག་ཉམས་བཏོད་དེ་ཁོའི་ཡིད་ཀྱི་དང་བ་འདྲེན་ཐུབ་མིན་ལ་ཞིབ་ཏུ་བལྟས། ངས་
གློ་བུར་དུ་རང་གི་འདོད་བློ་ཤེས་པས། འབད་པ་ཡོད་ཚད་བཏོན་མཐར་ཁོ་མ་ཤོར་
ན། བརྩེ་བ་ཧོལ་རྒྱུག་གི་སྐད་ཅིག་མ་དེར། འདོད་བློ་དེ་ཆོད་སེམས་སུ་གྱུར། ང་
ཐོག་ཁང་འོག་ཏུ་རྒྱུགས་ཏེ་སྒོ་སྲུང་བཙལ་ཞིང་། ཁོར་དོ་ནུབ་ཀྱི་མེ་འཁོར་ལ་བསྡད་
་ལམ་དུ་ཆས་རྒྱུ་ཡིན་ཚུལ་བཤད། དེས་ན་ད་ལྟ་མྱུར་དུ་སྦྱོར་བ་དངོས་བརྩམས་
དགོས། ངས་དྲིལ་བརྡ་བཏང་ནས་ཞལ་ཏ་མ་རང་གི་ལམ་ཆས་བསྡུ་གསོག་བྱེད་
རོགས་སུ་བོས།——དུས་ཚོད་ཁ་ཚ་དགོས་གཏུག་ཏུ་གྱུར། ངེད་གཉིས་ཀྱིས་འཚང་
ཁ་ཤིག་ཤིག་དང་བྲེལ་བྲེལ་འཚབ་འཚུབ་ཀྱིས་གྱོན་པ་དང་མཁོ་ཆས་ཆུང་ངུ་རྣམས་ཀོ་
སྒམ་དུ་བརྫངས་ཤིང་། བསམ་ཡུལ་ལས་འདས་པའི་སྤྲོ་སྣང་ཡོད་ཚད་ལ་སྟོང་བསམ་
བཅངས། ངས་ཅི་ལྟར་ཁོ་རང་མེ་འཁོར་གྱི་མདུན་དུ་བསྐྱལ་དགོས་སམ། དངོས་
གནས་མཐའ་མཇུག་གི་སྐབས་སུ་ཁོས་ལག་པ་བསྲིངས་ནས་ང་དང་གྱེས་བརྡ་གཏོང་
དུས། གློ་བུར་དུ་ང་ཡང་མེ་འཁོར་དུ་བུད་དེ། ཧ་ལས་ཧང་སངས་པའི་མི་དེ་དང་
མཉམ་དུ་འདུག་པ་དང་། མཉམ་དུ་མཚན་མོ་དེ་རོལ་ཆོག——གལ་ཏེ་ཁོར་ང་
མཁོ་ན། ཁོ་དང་མཉམ་དུ་རྗེས་ཕྱོགས་ཀྱི་མཚན་མོ་གྲངས་མེད་རོལ་ཆོག.…རྨོངས་
འཐོམ་གྱི་སྤྲོ་སྣང་ཞིག་ངའི་ཁྲག་རྒྱུན་དུ་མཆོང་ལྡིང་བྱས། སྐབས་རེར་ངས་ལྭ་བ་སྒམ་
ནང་དུ་གཡུགས་ཏེ་དོན་མེད་དུ་ཧབ་ཆ་བརྒྱབ་པར། ཞལ་ཏ་མ་ཧ་ལས་ཤིང་ཧོན་
ཐོར་བས། སྐབས་དེར་རང་གི་ཀླད་པ་ཉོག་པར་གྱུར་བ་ཚོར། གཡོག་པོ་སྒམ་ལེན་
དུ་ཡོང་དུས། ངས་ཐོག་མར་ཅི་ཡིན་འདི་ཡིན་མེད་པར་ཁོར་ཅེར་ནས་བསྡད། ང་
ལ་སེམས་འགུལ་ཚད་མེད་ཐེབས་པ་དང་། བརྩེ་བ་དྲག་ཏུ་འཕྱུར་བས། བྱེ་བྲག་གི་
གནས་ཚུལ་ཁ་ཤས་ལ་དངོས་གནས་བསམ་གཞིགས་བྱེད་དཀའ་བར་གྱུར།
“དུས་ཚོད་ཁ་ཚ་དགོས་གཏུག་ཡིན་ཞིང༌། ཚོད་དཔག་བྱས་ན་ཆུ་ཚོད་
བདུན་པར་ཉེ། མང་མཐར་ཡང་རླངས་འཁོར་གཏོང་བར་སྐར་མ་ཉི་ཤུ་ལས་
མེད།———སྨོས་མ་དགོས་པ་ཞིག་ནི། རང་གིས་རང་ལ་སེམས་གསོ་བྱས་ཤིང༌། ང་
ད་ལྟ་མེ་འཁོར་འབབ་ཚུགས་སུ་སྐྱེལ་མ་བྱེད་དུ་འགྲོ་བ་མིན། ལམ་བར་དུ་ངས་
ཁོ་ལ་འདུག་རོགས་བྱེད་རྒྱུའི་སེམས་ཐག་བཅད་ཅིང་། ཁོ་རང་མོས་འཐད་བྱུང་ན་
དུས་ཡུན་ཅི་ཙམ་འགོར་བ་དང༌། ལམ་ཐག་ཅི་ཙམ་རིང་ཡང་སོང་ཆོག གཡོག་
པོས་སྔོན་ལ་སྒམ་ཕྱིར་འཁྱེར་བ་དང་། ང་རང་བྲེལ་བྲེལ་འཚབ་འཚུབ་ཀྱིས་གསོལ་
མགྲོན་ཁང་གི་རྩིས་ཁང་དུ་ཕྱིན་ནས་གླ་དངུལ་རྩིས་བརྒྱབ། སྤྱི་གཉེར་པས་ང་ལ་
སྒོར་མོ་ཕྱིར་སློག་སྟེ། ཏག་ཏག་ཕྱིར་འབུད་དུས། འཇམ་ཞིང་མཉེན་པའི་ལག་པ་
ཞིག་གིས་ངའི་ཕྲག་མགོར་རྡེབ་པས། ང་དངངས་སྐྲག་སྐྱེས། དེ་ནི་ངའི་མ་སྤུན་
གཅེན་མོ་ཡིན་ལ། ངས་སྔུན་དེར་ལུས་པོ་མི་བདེ་ཚུལ་བཤད་པས། ཁོང་མོ་སེམས་
མ་བདེ་བར་བལྟ་རུ་ཡོང་བ་རེད། ངའི་མིག་ལམ་ནག་འཚུབ་བེར་གྱུར་ལ། ད་ལྟ་
ང་ལ་ཁོང་མོ་མི་མཁོ་སྟེ། སྐར་མ་རེ་འགོར་འགྱངས་བྱས་ན་མཇུག་འབྲས་གྱོང་གུན་
ཚབས་ཆེན་འབྱུང་བ་ཤེས་ཐུབ་མོད། ཡིན་ནའང་གུས་མེད་མི་བྱ་ཆེད། ངས་མ་
མཐའ་ཡང་ཁོ་མོ་དང་ཡུད་ཙམ་ལ་ཡར་མར་གྱི་ཁ་བརྡ་གློད་དགོས་བྱུང༌། “ཁྱོད་
ངེས་པར་དུ་གཉིད་དེ་ངལ་གསོ་དགོས༔ ཞེས་ཁོ་མོས་ཁ་བསྒོ་བྱས་ཤིང་། ཁྱོད་༩ལ་
ཚ་རྒྱས་བཞིན་ཡོད་པ་ཁོ་ཐག་རེད།’ ཟེར། ཕལ་ཆེར་ང་ལ་དངོས་གནས་ཚ་རྒྱས་
ཀྱིན་འདུག དེའི་རྒྱུ་མཚན་ནི་ངའི་མུར་གོང་གི་འཕར་རྩ་རྔ་རྡུང་བ་ལྟར་ལྟིག་ལྟག་ཏུ་
ལྡིང་བ་དང་། སྐབས་འགར་མིག་མདུན་དུ་གྲིབ་གཟུགས་སྔོན་པོ་འཆར་བས། མི་
འགྱངས་པར་མགོ་ཡོམ་འཁོར་ནས་སར་འགྱེལ་སྲིད། ཡིན་ནའང་ངས་ཤུགས་བཏོན་
ཏེ། སེམས་འགུལ་ཐེབས་པའི་ཟོལ་ཉམས་སྟོན་པར་འབད་པ་བྱས། དོན་དུ་སྐད་
ཆ་རེ་རེས་ང་ལ་འཚུབ་ཆ་སློང་བ་དང༌། ཁོང་མོའི་དུས་བབ་དང་མི་འཚམ་པའི་
ཐུགས་ཁུར་དེ་རྡོག་ཐོ་གཅིག་གིས་ཕར་གཡུགས་ན་ཅི་མི་རུང་སྙམ། ཡིན་ནའང་མ་
བོས་མགྲོན་པོ་དེ་གཏན་ནས་ཕྱིར་མི་ལྡོག་ཅིང༌། བསྡད་ཀྱིན་བསྡད་ཀྱིན། ཁའོ་
ལུན་ཞེས་པའི་དྲི་ཆུ་དེ་ང་ལ་བྱིན་པ་མ་ཟད། ཤན་འབྱེད་འགྲེལ་བཤད་བྱེད་དབང་
མེད་པར། ཁོང་མོས་དངོས་སུ་དྲི་ཆུ་དེ་ངའི་མུར་གོང་དུ་བྱུགས་ནའང༌། ངས་དུས་
ཚོད་དང་སྐར་ཆ་རེ་རེ་བརྩི་བའི་དུས་མཚུངས་སུ་ཁོ་རང་དྲན་ཞིང་། ཅི་ལྟར་བྱས་
ནས་ད་གཟོད་ཁ་གཡོར་ས་ཞིག་བཙལ་ཏེ་སྡུག་བསྔལ་གྱི་ཐུགས་ཁུར་དེ་ལས་ཐར་བར་
འདང་བརྒྱབ་པ་དང་། ང་རང་ཅི་ཙམ་སེམས་འཚབ་ཅིང་སུན་སྣང་སྐྱེས་ན་མོས་དེ་
ཙམ་གྱིས་གནས་ཚུལ་ལ་དོགས་པ་ཟ། མཇུག་མཐར་མོས་ཕལ་ཆེར་ཨུ་ཚུགས་ཀྱིས་
ང་རང་ཕྱིར་ཁང་བའི་ནང་སོང་སྟེ་གཉིད་དུ་བཅུག མོས་ང་ལ་བཙན་གྱིས་ཕྱིར་ཁང་
བའི་ནང་དུ་སོང་ཟེར་སྐབས། ངས་གློ་བུར་དུ་ཚོམས་ཆེན་དཀྱིལ་དུ་བརྩིགས་པའི་ཆུ་
ཚོད་འཁོར་ལོས་ཆུ་ཚོད་བདུན་དང་ཕྱེད་ཀར་སྐར་མ་གཉིས་ལས་ལྷག་མེད་པར་སྟོན་
པ་མཐོང་། ཡིན་ནའང་ཆུ་ཚོད་བདུན་དང་སྐར་མ་སོ་ལྔ་བར་མེ་འཁོར་ལམ་དུ་ཆས་
པ་ཡིན། ང་རེ་ཐག་གཏིང་ནས་ཆད་པའི་མི་ཞིག་དང་འདྲ་བར། ལས་ཀྱི་བསྐོས་
ཐང་ལྟར། གང་ལའང་འདང་མི་རྒྱག་པར་ཐོལ་གྱིས་ལག་པ་ཕྱིར་བསྲིངས་ནས་ངའི་
མ་སྤུན་གཅེན་མོར‘བདེ་མོ་བྱོས། ང་འགྲོ་རན་བྱུང’ ཞེས་ཁོང་མོའི་ཧང་སངས་
པའི་མིག་མདངས་ལའང་མ་བལྟས་ཤིང་། ཕྱིར་བལྟས་མེད་པར་གདོང་ཡོངས་
མཚར་སྣང་གིས་ཁེངས་པའི་གསོལ་མགྲོན་ཁང་གི་གཡོག་པོ་ཚོའི་ཉེ་འགྲམ་ནས་རྒྱུག་
སྟེ་སྒོའི་ཕྱིར་བུད་པར་གཞུང་སྲང་དུ་འབྱོར་བ་དང༌། དེ་ནས་ཐད་ཀར་མེ་འཁོར་
འབབ་ཚུགས་སུ་བརྒྱུགས། རྒྱང་རིང་ནས་ངའི་ལམ་ཆས་བཟུང་སྟེ་སྒུག་ཡོད་པའི་
གཡོག་པོས་སྤྲོ་སྣང་གིས་ལག་གཡུག་བྱེད་པ་མཐོང་ལ། དེ་ནི་གནད་འགག་གི་སྐབས་
ཡིན་པ་ངས་ཤེས་ཡོད། ང་སྲོག་བསྡོས་ཀྱིས་འཛིན་བྱང་ཞིབ་བཤེར་བྱེད་སར་རྒྱུག་
མོད། ཡིན་ནའང་འཛིན་བྱང་ཞིབ་བཤེར་པས་ངའི་སྔུན་བཀག་བྱུང༌། ངས་འཛིན་
བྱང་ཉོ་རྒྱུ་བརྗེད་པས་གང་ནུས་ཀྱིས་འཛིན་བྱང་ཞིབ་བཤེར་པར་སྔོན་ལ་ང་འགྲེང་
སྟེགས་སུ་བུད་རྗེས་ཡང་བསྐྱར་བཤད་ཆོག་ཅེས་གསལ་བཤད་བྱས་མོད། ཡིན་
ནའང་སྐབས་དེར་མེ་འཁོར་བསྐྱོད་མགོ་བརྩམས་བྱུང༌། ང་ཡུན་རིང་ལ་ཧད་དེ་
བསྡད་ཅིང་ལུས་པོ་སིག་སིག་ཏུ་འདར་བྱུང༌། འཁོར་སྒམ་གྱི་སྒེའུ་ཁུང་གང་རུང་
ལས་མ་མཐའ་ཡང་ད་དུང་ཁོའི་མིག་མདངས་དང༌། ཁོས་ལག་གཡུག་བྱེད་ཞོར་གུས་
འདུད་ཞུ་བ་མཐོང་ཐུབ་པར་སྙམ། འོན་ཀྱང་མེ་འཁོར་བྱ་འཕུར་བ་ལྟར་མྱུར་འགྲོས་
ཀྱིས་མདུན་ཕྱོགས་སུ་བསྐྱོད་པས་ཁོའི་ངོ་གདོང་མཐོང་ཐབས་བྲལ། མེ་འཁོར་ཇེ་
མགྱོགས་ནས་ཇེ་མགྱོགས་ཀྱིས་རྩིབ་ནས་བསྐྱོད་པ་དང༌། ཡུད་ཙམ་འགོར་རྗེས། དུ་
ཞག་ལང་ལོང་འཕྱུར་བའི་སྤྲིན་ནག་ཅིག་ལས། ནག་འཚུབ་བེར་གྱུར་བའི་མིག་ལམ་
དུ་དངོས་པོ་ཅི་ཡང་མི་སྣང་།
“ང་རང་ཕལ་ཆེར་འཇིམ་བརྙན་དང་ཤིང་བརྐོས་ཤིག་དང་འདྲ་བར་དེ་
གར་ལངས་ནས་བསྡད། དུས་ཚོད་ཅི་ཙམ་ལ་བསྡད་པ་གནམ་སྔོན་པོ་ཁོ་ནས་
ཤེས། གཡོག་པོ་དེས་ཕལ་ཆེར་ཐེངས་འགར་བོས་ཀྱང་ངས་ཁ་ཡ་མ་བྱས་པས། ད་
གཟོད་སྤོབས་པ་ཆེར་བསྐྱེད་དེ་ངའི་དཔུང་པར་གསིག་འཐེན་བྱས། སྐབས་དེར་ད་
གཟོད་ང་རང་གློ་བུར་དུ་རྨོངས་པ་ལས་སད། ཁོས་ལམ་ཆས་ཡང་བསྐྱར་གསོལ་
མགྲོན་ཁང་དུ་བསྐྱལ་དགོས་སམ་ཞེས་དྲིས་བྱུང་། དུས་ཡུན་སྐར་མ་ཁ་ཤས་འགོར་
མཐར་ང་རང་ལྷོད་ལ་བབས་ནས་བསམ་གཞིག་བྱས་པ་སྟེ། མིན། འདི་ནི་དཔེ་
མི་སྲིད། ང་གསོལ་མགྲོན་ཁང་དང་ཁ་གྱེས་སྐབས། བྱ་སྤྱོད་དེ་ལྟར་དགོད་བྲོ་
ཞིང༌། བྱེད་སྟངས་བྲེལ་འཚབ་ཆེ་བས། ང་ཡང་བསྐྱར་ཕྱིར་ལོག་མི་རུང་། ལོག་
འདོད་ཀྱང་མི་འདུག ཇི་སྲིད་དུ་ཕྱིར་ལོག་མི་སྲིད། དེ་ནས་ངས་ཁོར་ལམ་ཆས་
མཛོད་ཁང་དུ་བཅོལ་ཉར་བྱེད་པར་མངག་བཀོད་བྱས་ཏེ། ངང་སྒུག་མི་བྱེད་པར་
ཡུད་ཙམ་ལ་རང་ཉིད་གཅིག་པུ་བསྡད་ན་བསམ་བྱུང༌། དེའི་རྗེས་སུ་ང་ཚོམས་
ཆེན་དུ་ལངས་ཡོད་ཚེ། རྩིབ་ནས་ཕར་འགྲོ་ཚུར་ཡོང་བྱེད་མཁན་གྱི་མི་རྒྱུན་མི་ཆད་
ཅིང༌། ཅ་ཅོ་འུར་ཟིང་ཆེ་ལ། མི་རྣམས་མཚམས་རེར་ཕྱོགས་གཅིག་ཏུ་འདུ་བ་
དང་ལན་རེར་ཐ་ཐོར་དུ་གྱེས།། སྐབས་དེར། ངས་ད་གཟོད་ཁོང་ཁྲོ་དང་ནོངས་
འགྱོད། རེ་ཆད་སོགས་ཀྱིས་གྲུབ་པའི་སྡུག་བསྔལ་གྱི་སེམས་ཁམས་ལས་ཅི་ལྟར་
ཐར་དགོས་པཔར་བསམ་གཞིག་ཞིབ་མོ་བཏང་། རྒྱུ་མཚན་ནི—ཅིའི་ཕྱིར་ཁས་
མི་ལེན་པ་ཡིན་ནམ།-རང་གི་ནོར་འཁྲུལ་གྱི་རྐྱེན་གྱིས་མཇུག་མཐར་ཁོ་རང་
ལན་གཅིག་མཐོང་བའི་གོ་སྐབས་ཀྱང་ཤོར་བས། འཆར་སྒོ་དེ་སྤུ་གྲི་རྣོན་པོ་ཞིག་
དང་འདྲ་བར་ངའི་སེམས་སུ་བརྩེ་བ་མེད་པར་གང་འདོད་དུ་ན་ཟུག་ཡང་ཡང་སྦྱིན་
པ་དང༌། དམར་པོ་མེ་ལྟར་ཚ་བའི་སྤུ་གྲི་རྣོན་པོས་སེམས་ལ་བསྐྱེད་པའི་ན་ཟུག་
བསྡད་ཀྱིན་བསྡད་ཀྱིན་ཇེ་སྡུག་ཏུ་གྱུར་ཏེ། སྡུག་བསྔལ་ལས་ཐར་ཐབས་མི་འདུག་
པས། དངོས་གནས་ཨག་སྐད་ཆེན་པོས་འུར་རྒྱག་དགོས་བྱུང༌། ཁྲོ་ངར་གཏན་ནས་
མེད་པའི་མིར་ད་གཟོད་མི་ཚེ་གང་བོར་བརྩེ་སེམས་ཤོར་ཐེངས་གཅིག་ལས་མེད་པའི་
སྐབས་སུ་ཕལ་ཆེར་གློ་བུར་དུ་གངས་རྡིབ་པ་དང་རླུང་འཚུབ་འཁོར་བ་ལྟ་བུའི་ཁྲོ་
ངར་དེའི་རིགས་འབྱུང་སྲིད། ལོ་ངོ་མང་པོའི་རིང་གི་སྟོབས་ཤུགས་ཡོད་ཚད་གཅིག་
ཏུ་སྒྲིལ་ཏེ་འཁོན་སེམས་དང་ཞེ་སྡང་དུ་གྱུར་ཅིང༌། ཐད་ཀར་བྱང་ཁོག་ནས་འཕྱུར་
ཏེ་དྲག་ཏུ་བརྡོལ་བྱུང༌། དེའི་ཡར་སྔོན་ནམ་ཡང་ན་གཞུག་ཕྱོགས་གང་རུང་དུ་ངས་
སྐབས་དེར་བརྒྱུད་པའི་འདྲ་མཚུངས་ཀྱི་ཁོང་ཁྲོ་མཚར་པོ་དང་ཅི་བྱ་གཏོལ་བྲལ་དེ་
འདྲ་གཏན་ནས་བརྒྱུད་མ་མྱོང་། ལར་ངས་འཛེམ་བག་མེད་པར་སྙིང་སྟོབས་བསྐྱེད་
དེ་བྱ་བ་བསྒྲུབ་རྩིས་ཡོད་པ་དང༌། མ་གཞི་ནས་རང་ལུས་རང་གཅེས་དང་སྤྱོད་
ལམ་དོ་སྣང་། ཕྱིར་སྐུམ་ཞིབ་བཤེར་གྱི་མི་ཚེ་གང་བོ་འདོར་རྩིས་ཡོད་ནའང༌། གློ་
བུར་དུ་མདུན་ཕྱོགས་རྩིག་པས་ཆོད་པ་མཐོང་བ་དང་། ངའི་ཁྲོ་ངར་གྱི་ཐོད་པས་
རྩིག་པར་དལ་གྱིས་རྡེག་ཀྱང་སྙིང་བོ་སྤུ་ཙམ་ཡང་མེད་པ་མཚོན་ཐུབ། དེའི་རྗེས་
སུ་ངས་བསྒྲུབས་པའི་བྱ་བ་ནི། དོན་སྙིང་སྤུ་ཙམ་ཡང་མེད་པ་ཡིན་ནམ། གསོང་
བོར་བཤད་ན་དངོས་གནས་གླེན་རྟགས་ཡིན་ཞིང༌། ཐ་ན་བླུན་ཞིང་རྨོངས་པར་
འདུག དངོས་གནས་བཤད་པར་ཁ་སྐྱེངས་མོད། ཡིན་ནའང་ངས་རང་ལ་
ཁས་བླངས་པ་དང་། ཁྱེད་ལའང་ཁས་བླངས་ཡོད་པས། གསང་བ་གཏན་ནས་མི་
བྱེད། དེ་བས་སྐབས་དེར་ང.… སླར་ཡང་ཁོ་རང་འཚོལ་དུ་ཕྱིན།.. དེ་ནི། ཁོ་
དང་མཉམ་དུ་རོལ་བའི་དུས་ཚོད་སྐར་ཆ་རེ་རེ་འཚོལ་བ་དང༌།…..སྟོབས་ཤུགས་
དྲག་པོ་ཞིག་གིས་ཁ་སང་ངེད་གཉིས་མཉམ་དུ་བསྡད་མྱོང་བའི་ས་གནས་ཡོད་ཚད་
ལ་བསྐྱར་བཅར་བྱེད་པར་དྲངས་ཏེ། མེ་ཏོག་ལྡུམ་རའི་རྐུབ་སྟེགས་རིང་བོར་བལྟ་
བར་སོང་། ངས་ཁོ་དེ་གར་འཁྲིད་པ་དང༌། ཤོ་ཁང་གི་ཚོམས་ཆེན་ལའང་བལྟ་བར་
ཕྱིན། ངས་ཁོ་རང་ཐོག་དང་པོར་གནས་དེ་ནས་མཐོང་བ་ཡིན། རེད་ཡ། ཐ་ན་
ང་རང་མགྲོན་ཁང་ཐབས་ཆག་དེར་འགྲོ་འདོད་སྐྱེས། དེའང་འདས་དོན་ཡང་ཡང་
ཕྱིར་དྲན་བྱེད་ཆེད་ཁོ་ན་ཡིན།། སང་ཉིན་ང་རང་ཤིང་རྟར་བསྡད་དེ་ཁའོ་ཨར་ཉི་ཆི་
བརྒྱུད་དེ་ཡང་བསྐྱར་གནས་རྙིང་དེར་ལྟ་སྐོར་དུ་འགྲོ་རྒྱུ་ཡིན་ལ། སྐད་ཆ་རེ་རེ་དང་
ལག་བརྡ་རེ་རེ་ངའི་དྲན་པའི་མེ་ལོང་ངོས་སུ་སླར་ཡང་འཆར་ཆེད་ཡིན།—རེད་
དེ། ངའི་ཡིད་སུན་ཞིང་བློ་ཁ་འཆོལ་བས། འདི་ལྟར་སྙིང་པོ་མེད་པར་གྱུར་བ་
དང་བྱིས་ཉམས་ཀྱིས་ཁེངས་མོད། ཡིན་ནའང་ཁྱེད་ཀྱིས་བསམ་བློ་ཞིག་ཐོངས་
དང༌། དོན་དག་དེ་འདྲ་མང་པོ་ཞིག་གློག་འཁྱུག་པ་ལྟར་ངའི་གདོང་ཐད་དུ་ལྷགས་
པས།———ང་ལ་དངོས་གནས་མྱོང་ཚོར་གཞན་གང་ཡང་མེད་པར། ཆམ་ལ་ཕབ་
པའི་ན་ཟུག་ལྕི་མོ་ཁོ་ན་ཚོར་བས་མགོ་བོ་འཐོམས་པར་གྱུར། འོན་ཀྱང་ད་ལྟ། ང་
རང་རྨོངས་པ་ལས་སད་པར་གྱུར་ཞིང་། སད་པ་གློ་བུར་ཡིན་དྲགས་པས། བཞུད་
ཟིན་པ་ཡོད་ཚད་རིམ་པ་བཞིན་ཡང་བསྐྱར་ཚོད་བགམ་དང་ཉམས་སུ་མྱོང་འདོད་
ན། ངེད་གཉིས་ཀྱིས་དྲན་ཤིང་དུ་འབོད་ཅིང་རང་ལ་མགོ་སྐོར་གཏོང་བའི་འགུག་
ཤུགས་དེར་བརྟེན་དགོས། བྱ་བ་དེ་དག་མི་རྣམས་ཀྱིས་རྟོགས་པའམ་ཡང་ན་རྟོགས་
མི་ཐུབ་པ་སྨོས་མ་དགོས། ཡང་གཅིག་བཤད་ན་དངོས་གནས་དེ་དག་ལ་རྒྱུས་ལོན་
བྱ་དགོས་ཚེ། ལྷབ་ལྷུབ་ཏུ་འབར་བའི་སེམས་པ་ཞིག་མཁོ།
“དེ་ལྟར་ཐོག་མར་ང་རང་ཤོ་ཁང་གི་ཚོམས་ཆེན་དུ་སོང་ཞིང༌། ཁོ་དེ་གར་
ཙོག་མྱོང་བའི་རྐུབ་སྟེགས་དེ་བཙལ་ལ། ལག་པ་མང་པོའི་ཁྲོད་དུ་ཁོའི་ལག་ཟུང་
རྟོག་བཏགས་བྱས། ང་རང་ནང་དུ་སོང་བ་དང༌། ཐོག་དང་པོར་ཁོ་རང་མཐོང་
ས་ནི་ཁང་བ་གྱན་གཉིས་པའི་གཡོན་ཕྱོགས་ཀྱི་ཤོ་སྟེགས་དེ་ཡིན་པ་ངས་བརྗེད་
མེད། ཁོའི་འདུག་སྟངས་རེ་རེ་ད་དུང་མིག་ལམ་དུ་ཝ་ལེར་འཆར་ལ། ང་ནི་རྨི་
ལམ་གྱི་ཞིང་ཁམས་མྱུལ་མཁན་ཞིག་དང་འདྲ་བར་མིག་བཙུམ་ཞིང་ལག་པ་བསྲིངས་
ནའང་ཁོའི་འདུག་གནས་རྙེད་ཐུབ། དེ་བས་ང་རང་ནང་དུ་སོང་སྟེ་ཐད་ཀར་ཚོམས་
ཆེན་བརྒྱུད། སྒོ་ཁ་ནས་ཏག་ཏག་མིག་མདངས་ཟང་ཟིང་གི་མི་ཚོགས་ཁྲོད་བསྐོར་
བར།...སེམས་ལ་དོན་དག་མཚར་པོ་ཞིག་བྱུང་བ་ལྟར་སྣང༌། ངའི་རེ་འདུན་ཁྲོད་
ཁོ་ཡོད་པའི་སྡོད་གནས་དེ་རུ། དེ་གར་ཙོག་འདུག——དེ་ནི་ཚ་བ་རྒྱས་པའི་འཕྲུལ་
སྣང་ཡིན་ནམ།..ཁོ། དངོས་གནས་ཁོ་རེད...ཁོ་རེད....རེད་དེ...སྔུན་
འདིར་ངའི་རྟོག་བཏགས་ཁྲོད་མཐོང་བ་དེ་དང་འདྲ་བར།.....ཏག་ཏག་ཁ་སང་དང་
འདྲ་བར། ཁོའི་མིག་གིས་ཤོ་མདེའུ་ལ་ཕུར་ཚུགས་སུ་ཅེར་འདུག ངོ་མདངས་སྐྱ་
བོར་གྱུར་འདུག...ཡིན་ནའང་དེ་ནི་ཁོ་རེད།....ཁོ…….ཁོ...ལྟ་ནོར་ཐེབས་མི་
སྲིད..
“ང་རང་སྐབས་དེར་ཧ་ལས་ཧང་སངས་པས། དངོས་གནས་སྐད་ཆེན་པོས་
འུར་རྒྱག་དགོས་བྱུང་མོད། ཡིན་ནའང་རང་ལ་ཚོད་འཛིན་བྱེད་ཐུབ་སོང༌། དེའི་
རྒྱུ་མཚན་ནི་དོན་མེད་ཀྱི་འཕྲུལ་སྣང་ལས་བྱུང་བའི་སྐྲག་སྣང་ཡིན་པས། མིག་ཟུང་
དམ་པོར་ཟུམ་སྟེ། ཁྱོད་སྨྱོས་ཟིན།……ཁྱོད་ཀྱིས་རྨི་ལམ་རྨི་བཞིན་ཡོད།………ཁྱོད་
ལ་ཚ་རྒྱག་གིན་འདུག’ ཅེས་དང༌། ‘འདི་ནི་དཔེ་མི་སྲིད། ཁྱོད་ལ་འཕྲུལ་སྣང་
སྐྱེས་པ་རེད།…………ཆུ་ཚོད་ཕྱེད་ཀའི་སྔོན་ལ་ཁོ་རང་གནས་འདི་དང་བྲལ་ནས་མེ་
འཁོར་དུ་བསྡད་དེ་བུད་སོང’ ཞེས་རང་གིས་རང་ལ་དེ་ལྟར་བཤད་རྗེས་ད་གཟོད་
ཡང་བསྐྱར་མིག་ཟུང་ཕྱེས། འོན་ཀྱང་དངོས་གནས་འཇིགས་ཡེར་བ་ཞིག་རེད། ཁོ་
སྔར་བཞིན་དེ་གར་བསྡད་ཅིང་ཏག་ཏག་སྔོན་དང་འདྲ། དངོས་གནས་ཁོ་རེད། ལྟ་
ནོར་བྱུང་མི་སྲིད།………ལག་པ་བརྒྱ་ཕྲག་གི་ཁྲོད་དུའང་ངས་ལག་ཟུང་དེ་ངོས་འཛིན་
ཐུབ།…...མིན། ངས་རྨི་ལམ་རྨི་བ་མིན། དངོས་གནས་ཁོ་རང་རེད། ཁོས་ང་ལ་
མནའ་བོར་བ་བརྩི་སྲུང་མ་བྱས་ཤིང༌། མེ་འཁོར་ལ་བསྡད་དེ་སོང་མི་འདུག སྨྱོན་
པ་འདི་དེ་གར་ཙོག་སྟེ། ཁོར་ལམ་གླར་བྱིན་པའི་སྒོར་མོ་དེ་དག་ལྗང་མདོག་གི་ཤོ་
སྟེགས་འདིར་འཁྱེར་ཡོང་ནས། སྤྲོ་སྣང་གི་ཁྲོད་དུ་གཡེང་འདུག་ཅིང་། རང་ཉིད་རྩ་
བ་ནས་བརྗེད་དེ་འདིར་རྒྱན་སྐུག་བཞིན་ཡོད་མོད། ང་རང་ནི་ཁོའི་ཆེད་དུ་རེ་ཐག་
ཆད་དེ་སྡུག་བསྔལ་གྱི་རྒྱ་མཚོར་ལྷུང་ཡོད།
“གཟུགས་མེད་ཀྱི་སྟོབས་ཤུགས་ཤིག་གིས་ང་རང་མདུན་ཕྱོགས་སུ་དེད། ཁོང་
ཁྲོས་ངའི་མཐོང་ལམ་རབ་རིབ་ཏུ་བསྒྱུར་ཅིང༌། མིག་ཟུང་ཚ་ལམ་ལམ་དུ་
བཏང༌། མནའ་ཚིག་དང་རྒྱབ་འགལ་བྱས་པའི་མི་འདིས་འདི་ལྟར་ངོ་ཚ་ཁྲེལ་མེད་
ཀྱིས་ང་ལ་མགོ་སྐོར་བཏང་ཞིང་། ངའི་ཡིད་ཆེས་དང་ངའི་བརྩེ་དུངས། ངའི་རང་
ལུས་སྐྱེས་སུ་ཕུལ་བ་སྣང་མེད་དུ་བཞག་པས། ཕར་མཆོངས་ཏེ་ཁོའི་སྐེ་བསྒགས་
ནས་བཙིར་ན་ཅི་མ་རུང་སྙམ། འོན་ཀྱང་ངས་སྔར་བཞིན་རང་ཉིད་ལ་ཚོད་འཛིན་
བྱས། ངས་བསམ་གཟས་ནས་དལ་གྱིས (དཀའ་ཚེགས་གང་མང་ཞིག་བཏོན་པ་
ལ་ཨང) ཅོག་ཙེའི་ཉེ་འགྲམ་དུ་ཕྱིན་ཏེ། ཏག་ཏག་ཁོའི་ཁ་སྤྲོད་དུ་ལངས་ནས་
བསྡད། སྐུ་ཞབས་ཤིག་གིས་གུས་གུས་ཞུམ་ཞུམ་གྱིས་ང་ལ་སྡོད་གནས་གཟུར་
བྱུང་། ང་དང་ཁོའི་བར་དུ་ཞེང་ཚད་ལ་སྨི་གཉིས་ལས་མེད་པའི་ལྗང་མདོག་གི་
ཅོག་ཙེ་ཡིས་ཆོད་པས། ཟུར་བཞུགས་ཁང་དུ་ཟློས་གར་ལ་ལྟ་བ་ལྟར། ངས་ཁོའི་
ངོ་གདོང་ལ་གསལ་བོར་བལྟ་ཆོག ངོ་གདོང་འདི་ཉིད་དེ། ཆུ་ཚོད་གཉིས་ཀྱི་སྔོན་
ལ་ངས་ད་དུང་བཀྲག་མདངས་འཚེར་ཞིང་དྲིན་གཟོའི་བརྩེ་བས་ཁེངས་པ། གཟི་
མདངས་ལྡན་ལ། ལྷ་ཡི་བརྩེ་བ་ཐོབ་པ་ལྟ་བུའི་རྣམ་འགྱུར་མཐོང་མོད། འོན་ཀྱང་
ད་ལྟ་སླར་ཡང་ཁྲོ་ངར་གྱི་དམྱལ་བའི་མེ་འོབས་སུ་འཐིམས་ནས་ཁོང་འདར་མཚམས་
མེད་བྱེད་བཞིན་འདུག ཁོའི་ལག་ཟུང་འདི། ལག་ཟུང་འདི་ཉིད་དེ། དེ་རིང་ཕྱི་དྲོ་
ཁོས་ཆེས་བླ་ན་མེད་པའི་མནའ་ཚིག་བོར་དུས། ངས་ད་དུང་དེས་ཆོས་ཁང་གི་རྐུབ་
སྟེགས་ལ་དམ་པོར་འཇུས་པ་མཐོང་ཞིང་། ད་ལྟ་དེ་ཡིས་མཛུབ་མོ་འཁྱོག་པོར་བྱས་
ཏེ། སྒོར་མོ་གང་དགར་འཛིན་པའི་རྣམ་པ་དེ་འདོད་རྔམ་ཚད་མེད་ཀྱི་ཁྲག་འཐུང་
སྲིན་པོ་ཞིག་དང་འདྲ། དེའི་རྒྱུ་མཚན་ནི་ཁོ་རྒྱལ་སོང་བ་དང༌། ཁོས་ངེས་པར་དུ་
སྒོར་མོ་མང་པོ་རྒྱལ་འདོད་ཡོད་པ་མ་ཟད། ཧ་ཅང་མང་པོ་ཚུར་བླངས་འདུག ཁོའི་
མདུན་དུ་ཟང་ཟིང་གི་ཤོ་མདེའུ་མང་པོ་སྤུངས་ཡོད་ཅིང་། ལུའུ་དབྱི་དང་དངུལ་སྒོར་
འོད་ལམ་ལམ་དུ་འཚེར་ཞིང༌། དེ་གར་གང་འདོད་དུ་སྤུངས་འདུག ཁོའི་མཛུབ་
མོ་སྟེ། ཁོའི་འདར་སིག་སིག་གི་དོགས་པ་ཚ་བའི་མཛུབ་མོས། སྐྱིད་སྣང་ཚད་མེད་
ཀྱིས་དངུལ་སྒོར་སྤུངས་པའི་ཁྲོད་བསྲིངས་ཏེ་འཕུར་མཉེད་བྱེད་བཞིན་འདུག སྒོར་
མོ་འདི་དག་ལ་དལ་གྱིས་བྱིལ་བྱིལ་བྱེད་པ་དང༌། ཤོག་སྒོར་རེ་རེ་བཟུང་ནས་བཀྲམ་
པ་དང་དངུལ་སྒོར་རེ་རེ་བཟུང་སྟེ་བསྐོར་ནས། དལ་གྱིས་བྱིལ་བྱིལ་བྱས་རྗེས་གློ་
བུར་དུ་སྤར་གང་བཟུང་སྟེ་དྲ་མིག་ཅིག་གི་དཀྱིལ་དབུས་སུ་བཞག་པ་མཐོང་། ཁོའི་
དྲི་འཛིན་འཕྲལ་མར་འགུལ་མགོ་བརྩམས་ཤིང༌། ཤོ་སྟེགས་དོ་དམ་པའི་འུར་སྒྲས་
ཁོའི་མིག་ཟུང་ཆེ་ཆེར་བགྲད་དུ་བཅུག་པ་དང༌། འདོད་རྔམ་གྱིས་ཀེམ་ཀེམ་དུ་གཡོ་
བའི་ཁོའི་མིག་མདངས་དངུལ་སྒོར་སྤུངས་པའི་ཁྲོད་དུ་མཆོང་ལྡིང་བྱེད་བཞིན་པའི་
ཤོ་མདེའུ་སྟེང་དུ་འཕངས། རྣམ་ཤེས་ཕལ་ཆེར་ལུས་སྟེང་ནས་ཕྱིར་ཐོན་པ་དང་འདྲ་
ཞིང་། ཁོའི་མཁྲིག་མ་གཉིས་པོ་ཕལ་ཆེར་འཛེར་མས་ལྗང་མདོག་གི་ཅོག་ཙེར་དམ་
པོར་བརྡབས་པ་དང་མཚུངས། གཞི་ནས་རྨོངས་ཤིང་སྨྱོས་པའི་ངང་ཚུལ་དེ་ཁེ་ཉིན་
དགོང་མོའི་རྣམ་པ་ལས་ཀྱང་འཇིགས་སུ་རུང་ཞིང་། མི་རྣམས་ལ་སྔར་ལས་ཀྱང་
ཁོང་འདར་སློང་བར་བྱེད། དེའི་རྒྱུ་མཚན་ནི་ད་ལྟའི་ཁོའི་འགྲོ་ལུགས་འདུག་སྟངས་
རེ་རེས་ངའི་སེམས་ཁོང་གི་འདྲ་གཟུགས་གཞན་ཞིག་རྨེག་མེད་དུ་གཏོང་བཞིན་ཡོད་
ལ། དེ་ནི་གསེར་མདོག་གི་རྒྱབ་ལྗོངས་སུ་འཆར་བའི་འོད་ཆེམ་ཆེམ་གྱི་འདྲ་གཟུགས་
ཤིག་ཡིན་པས། ང་རང་རེ་ཞིག་ཡིད་ཆེས་ཏེ་སེམས་ཁོང་དུ་ཉར་བ་ཡིན།
“ངེད་གཉིས་འདི་ལྟར་བར་ཐག་སྨི་གཉིས་ལས་མེད་པའི་སར་རང་རང་གི་
དབུགས་རྔུབ་བཞིན། ངས་ཁོར་ཅེར་ནས་བསྡད་ནའང་ཁོས་ང་ལ་གཏན་ནས་དོ་
སྣང་མ་བྱས། ཁོས་ང་ལ་མི་ལྟ་ཞིང༌། སུ་ལའང་མི་ལྟ། མིག་མདངས་སྒོར་མོ་
ཁོ་ནའི་ཕྱོགས་སུ་ཤོར་འདུག ཕྱིར་འགྲིལ་ཡོང་བའི་ཤོ་མདེའུ་ཁོ་ནར་བསྟུན་ནས་
དངངས་སྐྲག་གིས་འདུག་མི་བདེ་བར་འཕག་འགུལ་བྱེད་བཞིན། དབང་ཤེས་ཡོད་
ཚད་ཟང་ཟིང་གི་ལྗང་མདོག་གོར་མོར་བསྟིམས་ཏེ། དེ་གར་ཡར་མྱུལ་མར་མྱུལ་
བྱེད་བཞིན་འདུག ཤོ་དབྱིངས་ཆེན་པོ་ཞུགས་པའི་མི་འདིར་མཚོན་ནས་བཤད་
ན། འཇིག་རྟེན་ཧྲིལ་པོ་དང་འགྲོ་བ་མིའི་རིགས་ཡོད་ཚད་དམ་པོར་སྡོམ་པའི་ལྗང་
མདོག་གི་གྲུ་བཞི་འདིའི་ཁྲོད་དུ་ཞུ་བར་བྱེད། ང་རང་འདི་ནས་བསྟུད་མར་ཆུ་ཚོད་
ཁ་ཤས་ལ་ལངས་ནའང་། ཁོར་ང་ཡོད་པའི་སྣང་བ་རྩ་བ་ནས་མི་འདུག་པ་ངས་ཤེས་
ཡོད།
“འོན་ཀྱང་ངས་བཟོད་བསྲན་བྱ་ཐབས་མི་འདུག་པས། གློ་བུར་དུ་སེམས་
ཐག་བཅད་དེ། ཤོ་སྟེགས་བསྐོར་ནས་ཁོའི་རྒྱབ་ཕྱོགས་སུ་ཕྱིན་ཏེ་ལག་པས་ཁོའི་
དཔུང་པར་འཇུས། ཁོས་མགོ་བོ་ཡར་བཀྱགས་ཀྱང༌། མིག་མདངས་བརྟན་པོ་
མིན་ཞིང་། སྐད་ཅིག་མའི་ཡུན་དེར། ཁོའི་ཤེལ་དང་འདྲ་བའི་མིག་འབྲས་ཀྱིས་ང་
ལ་རྒྱུས་མེད་པ་ལྟར་ལྟ་ཞིང་། དེ་ནི་ཆང་འཐུང་ཞིག་ནུས་པ་ཡོད་རྒུས་གཉིད་ལས་
བསླངས་པ་དང་འདྲ་བས། མིག་མདངས་ནི་ནང་སེམས་མོག་པོ་ལས་ཐོན་པའི་དུ་
སྨུག་གིས་ཁེངས། དེའི་རྗེས་སུ་ཁོས་ཕལ་ཆེར་ང་ངོ་ཟིན་པ་འདྲ། ཟ་འགྲམ་འདར་
སིག་སིག་གིས་གྱེན་དུ་འཐེན་ཙམ་བྱས་པ་དང་། ང་ལ་འཛུམ་དམུལ་དམུལ་གྱིས་ཅེར་
བྱུང༌། འཚབ་སྣང་ངོ་མཚར་གྱི་བརྩེ་བ་བཏོན་ནས་ངག་ལྡབ་ལྡིབ་དང་སྐད་མགོ་
དམའ་མོས ‘ལག་ཡོང་ཤིན་ཏུ་བཟང༌།..…ང་ནང་དུ་སླེབས་མ་ཐག ཁོ་འདིར་ཡོད་
པ་མཐོང་། ལམ་སེང་ཤེས་བྱུང༌།....ངས་ལམ་སེང་ཤེས་བྱུང' ཞེས་བཤད། ཁོས་
ཅི་ཟེར་བ་ངས་ཧ་མ་གོ་ཡང་། ཁོ་རང་ཤོ་ཡིས་རྨོངས་ཤིང་འཐོམས་པ་ཚོར་ཐུབ།
སྨྱོན་པ་འདིས་ཡོད་ཚད་བརྗེད་ཟིན་པ་དང་། ཁོའི་མནའ་ཚིག་བརྗེད་ཟིན་པ་མ་
ཟད། ཁོའི་དུས་ཆད་མཉམ་འཛོམས་བརྗེད་ཅིང་། ང་རང་བརྗེད་པ་དང་། ཐ་ན་
འཇིག་རྟེན་ཧྲིལ་པོ་བརྗེད་ཟིན། འོན་ཀྱང་ཁོ་རྨོངས་ཤིང་སྨྱོས་ནའང་། ཁོའི་དགའ་
སྤྲོ་དཔག་མེད་ཀྱི་རྣམ་འགྱུར་གྱིས་སྔར་བཞིན་ངའི་ཡིད་ཀྱི་དང་བ་འདྲེན་ཐུབ། ངས་
རང་དབང་མེད་པར་ཁོས་བཤད་པའི་སྐད་ཆ་དང་བསྟུན་ནས། མཚར་སྣང་མེད་
པར་ཡང་སྙིང་སུ་ཞིག་འདིར་ཡོད་དམ་ཞེས་དྲིས།
“‘དེ་རུ། ལག་པ་ཡ་གཅིག་ཅན་གྱི་ཨུ་རུ་སིའི་དམག་སྤྱི་རྒན་པ་དེ’ ཁོས་
སྐད་དམའ་མོས་དེ་སྐད་བཤད་ཅིང༌། ངའི་འགྲམ་དུ་ཉེ་བར་བཅར་ནས། ཡིད་
འགུགས་ཀྱི་གསང་བ་འདི་གཞན་ལ་རྩ་བ་ནས་ཐོས་སུ་མི་འཇུག་པར་བྱེད། དེ་
རུ། ཨག་ཚོམ་དཀར་པོ་སྐྱེས་ཡོད་པའི་མི་དེ། ཁོའི་རྒྱབ་ཕྱོགས་སུ་ད་དུང་མི་ཞིག་
ལངས་ཡོད། ཁོ་ནམ་ཡང་ཤོ་ལས་རྒྱལ་ཐུབ། ངས་ཁ་སང་ནས་བཟུང་ཁོར་དོ་སྣང་
བྱས། ཁོར་ཐབས་ཤེས་ཆ་ཚང་ཞིག་ཡོད་པས། ང་ད་ལྟ་ཁོའི་རྗེས་སུ་ཚ་འདེད་བྱས་
ཡོད། ……ཁོ་ཁ་སང་ཡང་རྒྱལ་བ་དང་།………ངས་ནོར་འཁྲུལ་ཞིག་བཟོས་སོང་བ་མ་
གཏོགས། ཁ་སང་ཁོ་སོང་རྗེས། ངས་དེར་མཐུད་དེ་ཤོ་བརྒྱབ་པས།……’འདི་ནི་
ངའི་ནོར་འཁྲུལ་ཡིན………ཁ་སང་ཁོ་ཕལ་ཆེར་ཧྥ་ལང་ཁྲི་གཉིས་རྒྱལ་བ་དང་...དེ་
རིང་ཡང་ངེས་པར་དུ་ཐེངས་རེ་རེར་རྒྱལ་བ་ཡིན....ངས་ད་ལྟ་ཁོའི་རྗེས་སུ་ཚ་
འདེད་བྱས་ཡོད་....ད་ལྟ....'
“ ཁོས་སྐད་ཆ་ཕྱེད་ཀ་བཤད་ཚར་རྗེས་གློ་བུར་དུ་ཁ་རོག་གེར་བསྡད་
བྱུང༌། དེའི་རྒྱུ་མཚན་ནི་ཤོ་སྟེགས་དོ་དམ་པས་སྐད་གསང་མཐོན་པོས་ཁྱེད་
རྣམ་པས་ཤོ་མདེའུ་འཕེན་རོགས” ཟེར་བས་ཡིན། ཁོའི་མིག་གིས་ཕར་ལ་བལྟས་
ཏེ། འདུག་སྟེགས་དེར་ཅེར་ནས་འདུག ཨག་ཚོམ་དཀར་པོ་ཅན་གྱི་ཨུ་རུ་སུའི་མི་
དེ་རྫིག་ཉམས་ཆེ་ཞིང་ཧ་ཅང་གྲུང་ཤ་དོད་པོས་དེ་གར་ཙོག་འདུག་ཅིང་། ཐོག་མར་
འཚབ་འཚུབ་མེད་པའི་སྒོ་ནས་གསེར་ཊམ་ཞིག་བླངས་པ་དང༌། དེའི་རྗེས་ཐེ་ཚོམ་
གྱི་སྒྲོག་ཏུ་ཚུད་དེ་ཡང་བསྐྱར་གསེར་ཊམ་གཉིས་པ་བླངས་ནས་མཉམ་གཅིག་ཏུ་དྲ་
མིག་བཞི་བའི་ནང་བཞག ངའི་མིག་མདུན་གྱི་འཚུབ་ཆས་ཁེངས་པའི་ལག་ཟུང་དེས་
འཕྲལ་དུ་དངུལ་སྒོར་སྤུངས་པའི་ཁྲོད་དུ་ཕར་བསྲིངས་ཏེ། གསེར་ཊམ་སྤར་ཆེན་
གང་བཟུང་ནས་དེ་མཚུངས་ཀྱི་དྲ་མིག་ནང་དུ་འཕངས། དུས་ཡུན་སྐར་མ་གཅིག་
འགོར་རྗེས། ཤོ་སྟེགས་དོ་དམ་པས་སྐད་ཅོར་བརྒྱབ་སྟེ། ·O» དབྱུག་པས་བསྐོར་
བས། ཙོག་ཙེ་ཐོག་གི་དངུལ་སྒོར་ཡོད་ཚད་གཙང་ཕྱགས་བྱས། ཁོས་ཤོར་ཟིན་པའི་
སྒོར་མོ་དེ་དག་ལ་ཧད་ཚུལ་དེ་རྗེས་ཤུལ་ངོ་མཚར་ཅན་ཞིག་ལ་ལྟ་བ་དང་ཀུན་ནས་
མཚུངས། ཁྱེད་ཀྱིས་བལྟས་ན་སྐབས་འདིར་ཁོ་ཁ་ཕྱིར་འཁོར་ནས་ང་ལ་བལྟ་སྲིད་
དམ། མིན། ཁོས་ང་རང་སྔ་མོ་ནས་གཏིང་བརྗེད་དུ་གྱུར་ཞིང་། གཞི་ནས་ཁོའི་
འཚོ་བའི་ཁྲོད་ནས་བོར་བ་དང་ཡལ་བ། རྦད་དེ་བསྣུབས་འདུག ཁོའི་འཚུབ་སྣང་
ཆེ་བའི་མིག་མདངས་ཀྱིས་ཨུ་རུ་སུའི་དམག་སྤྱི་དེར་འབུར་ཚུགས་སུ་ཅེར་བར། མི་
དེས་ཅི་མི་སྙམ་པར་གསེར་ཊམ་གཉིས་ལག་ཏུ་བཙིར་ཏེ་ཐེ་ཚོམ་གྱི་སྒྲོག་གིས་འཆིང་
ཞོར་ཨང་གྲངས་གང་གི་སྟེང་དུ་འཇོག་པར་བལྟས།
“ངས་ཁྱེད་ལ་སྐབས་དེའི་ངའི་ཁོང་ཁྲོ་དང་རེ་ཆད་བརྗོད་ཐབས་མི་འདུག འོན་
ཀྱང་ཁྱེད་ཀྱིས་ངའི་བརྩེ་བར་བསམ་བློ་ཞིག་ཐོངས་དང་། ཁོའི་ཆེད་དུ་ངས་འཚོ་བའི་
ཡོད་ཚད་རྒྱབ་ཏུ་བསྐྱུར། འོན་ཀྱང་ང་ནི་ཁོར་མཚོན་ན། འབུ་སྦྲང་ཞིག་དང་འདྲ་
བར། ལེ་ལོའི་ལག་པ་དལ་གྱིས་གཡུགས་ཚེ་ཕར་བདའ་ཐུབ། ང་རང་ཡང་བསྐྱར་
ཁོང་ཁྲོ་ཆེན་པོ་ལངས་ཏེ། ནུས་ཤུགས་ཡོད་རྒུས་ཁོའི་དཔུང་པ་ལ་འཇུ་བར་སྐྲག་
སྣང་སྐྱེས།
“ ‘མྱུར་དུ་ཡར་ལོངས’ ཞེས་ངས་ཁོའི་རྣ་ལམ་དུ་སྐད་དམའ་མོས་བཤད་
མོད། འོན་ཀྱང་སྐད་གདངས་ནི་བཀའ་འབེབ་པ་དང་མཚུངས། ‘བསམ་བློ་
ཞིག་ཐོངས་དང༌། ཁྱེད་ཀྱིས་དེ་རིང་ཆོས་ཁང་ནས་མནའ་ཅི་ཞིག་བསྐྱལ་བ་ཡིན་
ནམ། ཁྱེད་ནི་དངོས་གནས་མནའ་ཚིག་དང་རྒྱབ་འགལ་བྱེད་པའི་ཁྲེལ་མེད་ཅིག་
རེད།'
“ཁོས་ང་ལ་ཅེར་ཞིང་། གདོང་ཡོངས་སྐྲག་སྣང་གིས་ཁེངས་ཏེ་སྐྱ་བོར་གྱུར་
ལ། མིག་ཀོང་ལས་གློ་བུར་དུ་སྙིང་རྗེ་བའི་ཉམས་ཤིག་མངོན་པས། ཁྱི་ལ་དབྱུག་
པས་བསྣུན་པ་དང་འདྲ། ཁོའི་ཁ་ཤ་བར་མེད་དུ་འདར་ཞིང་། ཕལ་ཆེར་གློ་བུར་དུ་
ཡོད་ཚད་བརྗེད་ཟིན་པའི་དོན་དག་རྣམས་ཕྱིར་དྲན་པ་དང༌། སེམས་ལ་འཇིགས་
སྣང་ཞིག་གིས་ཁེངས་ཡོད་པ་འདྲ།
རེད།...རེད།...ཁོས་ངག་ལྡབ་ལྡིབ་ཀྱིས ‘ཀྱེ། ང་ཡི་དཀོན་
མཆོག ང་ཡི་དཀོན་མཆོག……རེད།…… ང་མྱུར་དུ་ཡོང་། ཁྱེད་ཀྱིས་བཟོད་གསོལ་
གནང་རོགས།……’ ཞེས་བཤད།
“སྐབས་འདིར་ཁོའི་ལག་པས་སྒོར་མོ་ཡོད་ཚད་ཕྱོགས་གཅིག་ཏུ་བསྡུས་
ཤིང༌། ཐོག་མར་བྱ་བྱེད་ཧ་ཅང་བདེ་ཞིང་མྱུར་ལ། ངར་ཤུགས་ལངས་ཐེངས་དེས་
ཕལ་ཆེར་སེམས་ཤུགས་སྐྱེད་བཞིན་པ་དང་འདྲ། དེར་མཐུད་དེ་རིམ་གྱིས་ཉབ་
ཉོབ་ཏུ་གྱུར་ཞིང༌། གྱེན་དུ་འཕྱུར་བའི་ཆུ་རླབས་ཤིག་ལ་འཕྲད་པ་ལྟར། ཁོའི་མིག་
མདངས་ཡང་བསྐྱར་སྔོན་འདིར་ཤོ་མདེའུ་འཕངས་པའི་ཨུ་རུ་སུའི་དམག་སྤྱིའི་ཕྱོགས་
སུ་ལྷུང༌།
“‘ཡང་བསྐྱར་ཅུང་ཙམ་ལ་སྒུག་རོགས།.....’ཁོས་གང་མྱུར་གྱིས་དངུལ་ཊམ་
ལྔ་ཨུ་རུ་སུའི་མི་དེས་ཤོ་མདེའུ་འཕེན་སའི་དྲ་མིག་དེར་འཕངས།…..… ་སྐུག་ཐེངས་
འདི་ཁོ་ན་ཡིན..……ངས་ཁྱེད་ལ་མནའ་བསྐྱལ་ཆོག ང་མྱུར་དུ་ཡོང་ངེས.…ཐེངས་
འདི་ཁོ་ན...ད་དུང་ཁོ་ན།....
“ཁོའི་སྐད་སྒྲ་ཡང་བསྐྱར་མི་ཐོས་པར་གྱུར། ཤོ་མདེའུ་འགྲིལ་འགུལ་བྱེད་
མགོ་བརྩམས་པས། ཁོའི་བློ་ཁ་དབང་མེད་དུ་ཕྲོགས། རྒྱུད་གདོན་གྱིས་བརླམས་
པ་ལྟ་བུའི་མི་འདིས་ངས་ཅི་བཤད་སྣང་མེད་དུ་བཞག་ཅིང༌། ཁོས་རང་ཉིད་ལའང་
ཚོད་འཛིན་བྱེད་དབང་མ་བྱུང༌། འཁོར་སྡེར་གྱི་འཁོར་སྐྱོད་མཚམས་མི་འཇོག་
པར། ཤོ་མདེའུ་ཆུང་ཆུང་ཤིང་གཞོང་དུ་འཕར་ལྡིང་བྱེད་པ་དང་། ཁོ་ཡང་འཇམ་
ཤ་དོད་པོའི་ཤིང་གཞོང་དུ་འགྲིལ། ཤོ་སྟེགས་དོ་དམ་པས་ཡང་བསྐྱར་སྐད་ཅོར་
བརྒྱབ་བྱུང༌། དབྱུག་པས་ཁོའི་གསེར་ཊམ་ལྔ་བོ་ཕར་དེད་ཅིང༌། ཁོ་ཡང་བསྐྱར་
ཕམ་སོང་། འོན་ཀྱང་ཁོ་ཕྱིར་མི་འཁོར་ཞིང་། ང་བརྗེད་ཟིན་ལ། མནའ་ཚིག་ཀྱང་
བརྗེད་པར་གྱུར། སྐར་མ་གཅིག་གི་སྔོན་དུ་ང་ལ་བཤད་པའི་སྐད་ཆ་ཡང་བརྗེད་
པར་གྱུར། ཁོའི་འདོད་རྔམ་གྱི་ལག་ཟུང་དེ་རྩ་འཁུམ་པ་ལྟར་ཇེ་ཉུང་ནས་ཇེ་ཉུང་དུ་
འགྲོ་བཞིན་པའི་དངུལ་སྒོར་སྤུངས་པའི་ཁྲོད་ཕར་བསྲིངས་དུས། བཟི་ཞིང་འཐོམས་
པ་ལྟ་བུའི་མིག་ཟུང་དུ་འོད་མདངས་ལམ་ལམ་དུ་འཚེར་ཞིང་། ཁོས་ཡིད་དབང་
འཕྲོག་པའི་ལྕགས་ཁབ་ལེན་དེ་ཁོ་ནར་འབུར་ཚུགས་སུ་ཅེར་ལ། ལག་ཡོང་གི་རླུང་རྟ་
རྒྱུག་པར་བྱེད་པའི་ཁ་གཏད་ཀྱི་ཤོ་པ་དེ་ཁོ་ནར་འབུར་ཚུགས་སུ་ཅེར།
“ངས་བཟོད་སྒོམ་བྱེད་ཐབས་བྲལ་ཏེ། སླར་ཡང་ཁོ་གསིག་འཐེན་བྱས། འོན་
ཀྱང་ད་ཐེངས་ཤེད་ཀྱིས་སྒུལ་བཞིན། ‘མྱུར་དུ་ཡར་ལོངས། མྱུར་དུ།………ཁྱེད་ཀྱིས་
སྒུག་ཐེངས་གཅིག་ཟེར་བ་མིན་ནམ། ཞེས་སྨྲས།
“ཡིན་ནའང་སྐབས་འདིར་བསམ་ཡུལ་ལས་འདས་པའི་དོན་དག་ཅིག་བྱུང་
སོང་། ཁོ་གློ་བུར་དུ་ཁ་ཕྱིར་འཁོར་ནས་ང་ལ་བལྟས་མོད། ཡིན་ནའང་ངོ་གདོང་
དེར་ཁེངས་སྐྱུང་དང་གུས་ཉམས། འཇིགས་སྣང་དང་བྲེལ་ཟིང་སོགས་ཀྱི་ཉམས་
འགྱུར་མི་སྣང་བར། སྨྱོན་པ་ཞིག་གི་ངོ་གདོང་དང་འདྲ་བར། ངོ་ལ་ཁྲོ་གཉེར་གྱིས་
ཁེངས་པ་དང་མིག་ཟུང་ལས་ཁྲོ་བའི་མེ་ལྕེ་མཆེད་པ་དང་། ཁ་ཤ་ལྷབ་ལྷུབ་ཏུ་འདར་
བཞིན ‘་ཁྱེད་ཀྱིས་ང་ལ་སུན་པོ་མ་གཏོང’ ཞེས་ང་ལ་གཏད་དེ་སྐད་ཅོར་བརྒྱབ་བྱུང༌།
‘ཕར་སོང་། ཁྱེད་ཀྱིས་ངའི་རླུང་རྟ་རྒུད་པར་བྱས་སོང་། ཁྱེད་རང་འདིར་
ཡོང་ཐེངས་རེ་རེར། ང་ཕམ་པ་ཡིན། ཁ་སང་ཁྱེད་ཀྱིས་ངའི་སྒོར་མོ་ཕམ་དུ་
བཅུག དེ་རིང་ཡང་དེ་བཞིན་ནོ། །ཁྱེད་རང་ཕར་སོང༌།
“ང་གློ་བུར་དུ་ཧད་དེ་ལུས། འོན་ཀྱང་ཁོ་སྨྱོས་པས། ངས་ཀྱང་ཁོང་ཁྲོ་གནོན་
ཐབས་བྲལ།
ངས་ཁྱོད་ཀྱི་ཁ་ལས་རླུང་རྟ་རྒུད་དུ་བཅུག་པ་ཡིན་ནམ།’ ངས་སྐད་
ཅོར་རྒྱག་ཞོར། རྫུན་རྐྱལ་ཁྱོད། རྐུན་མ་ཁྱོད། ཁྱོད་ཀྱིས་ང་ལ་མནའ་བོར་
མྱོང་།....’ཞེས་སྨྲས། ཡིན་ནའང་ངས་མུ་མཐུད་དུ་བཤད་ཐབས་མ་བྱུང༌། དེའི་
རྒྱུ་མཚན་ནི་གདོན་གྱིས་བརླམས་པའི་མི་འདི་འདུག་སྟེགས་ནས་ཡར་མཆོངས་
ཏེ། གློ་བུར་དུ་ང་ལ་ཕུད་རྒྱག་བྱས་ཤིང་། ཉེ་འགྲམ་དུ་བྱུང་བའི་ཟིང་ཟིང་ལ་གཏན་
ནས་མི་ལྟ་བར། ཁྱེད་ཀྱིས་ང་ལ་སུན་པོ་མི་བཟོ་རོགས’ ཞེས་ཁོས་འཛེམ་དོགས་ཅི་
ཡང་མེད་པར་སྐད་གསང་མཐོན་པོས་སྐད་ངན་ཕྱུང༌།
“ ‘ཁྱེད་རང་ངའི་ལྟ་སྲུང་པ་མིན།..…ཕཕར་སོང་། ཕར་སོང་།...ཁྱེད་ཀྱི་སྒོར་
མོ་འཁྱེར་རོགས།’ ཞེས་ཁོས་ཧྥ་ལང་བརྒྱ་ཅན་གྱི་ཤོག་སྒོར་ཁ་ཤས་ངའི་སར་གཡུགས་
ཏེ། ‘ད་ལྟ་ཁྱེད་ཀྱིས་ཡང་བསྐྱར་ང་ལ་སུན་པོ་མི་བཟོ་རོགས' ཟེར།
“ཁོའི་རྒྱུད་གདོན་གྱིས་བརླམས་པ་དང་འདྲ་བར། སྐད་ཆ་དེ་དག་ང་རོ་ཆེན་
པོས་གསང་མཐོར་བསྒྲགས་བྱུང༌། ཉེ་འགྲམ་དུ་མི་བརྒྱ་ཕྲག་གིས་བསྐོར་ཡོད་པར་
གཏན་ནས་མི་འཛེམ་པས། ཚང་མས་མིག་ཆེར་བགྲད་དེ་ལྟ་ཞིང༌། སྐད་ཆ་ཤབ་
ཤུབ་ཀྱིས་ཅི་ཞིག་བཤད་པ་དང༌། རྐང་བརྡ་ལག་བརྡ་བཏང་ནས་ཁྲེལ་དགོད་ཀྱི་
མཚམས་མི་ཆད། ཉེ་འགྲམ་གྱི་ཚོམས་ཆེན་ལས་ངོ་མཚར་སྐྱེས་པའི་མི་འགའ་འཚང་
ག་རྒྱག་བཞིན་སླེབས་བྱུང༌། ངའི་ལུས་ཀྱི་གྱོན་ཆས་གཞན་གྱིས་རྗེན་པར་བཤུས་པའི་
ཚོར་བ་སྐྱེས་ཤིང་། དམར་རྗེན་དུ་མཚར་སྣང་སྐྱེས་པའི་མི་འདི་དག་གི་མདུན་དུ་
ལངས་ཡོད་པ་དང་འདྲ།……Silence, Madame,sil vous plait!' ཞེས་ཤོ་
སྟེགས་དོ་དམ་པས་ཚིག་རྩུབ་ཅིང་གདངས་མཐོན་པོས་དེ་ལྟར་བཤད་ཅིང་། ཕྱོགས་
གཅིག་ནས་དབྱུག་པས་ཅོག་ཙེ་རྡུང་བྱུང༌། སྐད་ཆ་འདི་ང་ལ་བཤད་པ་རེད། མི་
ཐ་ཤལ་དེས་སྐད་ཆ་འདི་ངར་གཏད་ནས་བཤད་པ་རེད། ང་ལ་བརྙས་བཅོས་ཐེབས་
པས། ངོ་ཚ་སྟེ་ངོ་གདོང་དམར་པོར་གྱུར་བ་དང༌། ཕན་ཚུན་ཤབ་ཤུབ་ཀྱིས་ཅི་ཞིག་
བཤད་པ་དང་མཚར་སྣང་གིས་ཁེངས་པའི་མི་དེ་དག་གི་མདུན་དུ་ལངས་པར་ང་ནི་
སྨད་༩འཚོང་མ་ཞིག་དང་འདྲ་བས། ཁོ་ཚོས་སྒོར་མོ་ངའི་མགོ་དང་གདོང་ལ་གཏད་
ནས་གཡུགས་ཤིང་། བག་མེད་གུས་མེད་ཀྱི་མིག་ཟུང་མང་པོས་ང་ལ་ཅེར། ངས་
མགོ་བོ་སྒུར་ནས་ཐད་ཀར་རྒྱབ་ཏུ་ཡིབ་པ་དང༌། མིག་གིས་ཉེ་འགྲམ་དུ་བལྟས་ཏེ་
བརྙས་སྨོད་དང་ངོ་ཚ་ལས་གཡོལ་ན་བསམས། དུས་འདིར། ངའི་མིག་མདངས་
ཀྱིས་གློ་བུར་ཁ་གཏད་དུ་དངངས་སྐྲག་གིས་ཅི་བྱ་གཏོལ་མེད་དུ་གྱུར་བའི་མིག་ཟུང་དེ་
གཉིས་ལ་བལྟས་པར། དེ་ནི་སྤུ་གྲི་ལྟར་ཧ་ཅང་རྣོ་ལ། ཏག་ཏག་ངའི་མ་སྤུན་གཅེན་
མོ་རེད། ཁོ་མོ་ཧ་ལས་ཧོན་ཐོན་གྱིས་ང་ལ་བལྟས་ཡོད། ཁ་གདངས་པའི་ཧད་ཚུལ་
དེ་ཧང་སངས་པ་དང་འདྲ་བས། ཁོ་མོས་ལག་པ་གཅིག་མཐོན་པོར་བཀྱགས་བྱུང༌།
“རྣམ་པ་དེ་ངའི་སེམས་ངོགས་སུ་ཟབ་མོར་བརྐོས་པ་དང་འདྲ། ཁོང་མོ་ད་
དུང་འགུལ་ཙམ་ཡང་མི་བྱེད་པར་དེ་གར་འགྲེང་ཡོད་པ་དང་། རེ་ཞིག་ཧོན་འཐོར་
བ་ལས་སངས་མེད་པ་དང་བསྟུན་ཏེ། ང་འཕྲལ་དུ་ཚོམས་ཆེན་ལས་ཕྱིར་བརྒྱུགས་
ཤིང་། ངའི་སྟོབས་ཤུགས་ནི་རྐུབ་སྟེགས་རིང་མོ་དེའི་སྟེང་ནས་མཆོངས་རྒྱུ་ཙམ་ལས་
མི་འདུག དེ་ནི་གདོན་གྱིས་བརླམས་པའི་མི་དེ་ཁ་སང་དགོང་མོ་འགྱེལ་ཡོད་པའི་སྲ་
མཁྲེགས་དང་སྙིང་རྗེ་མེད་པའི་ཤིང་གི་རྐུབ་སྟེགས་དེ་རེད། 
“དོན་དག་འདི་འདས་ནས་ལོ་ངོ་ཉེར་བཞི་འགོར་མོད། འོན་ཀྱང་སྐད་ཅིག་
མ་དེ་དྲན་ཐེངས་རེ་དང་། ཁོའི་ཆེད་དུ་ངོ་མི་ཤེས་པའི་མི་སྟོང་ཕྲག་ལྷག་གི་མདུན་
དུ་འཕྱ་དམོད་ཀྱི་ལྕག་གིས་བྲབས་ནས་སར་འགྱེལ་བ་དྲན་དུས། ངའི་ཁྲག་རྩའི་
སྦུབས་ཀྱི་ཟུངས་ཁྲག་དེ་མ་ཐག་དཀག་ནས་ཆབ་རོམ་དུ་འགྱུར། ངས་ཡང་བསྐྱར་
མཚར་སྣང་གིས་ཚོར་ཐུབ་པ་ནི། ང་ཚོས་རྟག་ཏུ་ཁྲེལ་མེད་འུད་ཤོབ་ཀྱིས་བླ་སྲོག་
དང་སྙིང་སྟོབས། བརྩེ་དུང་དུ་འབོད་པའི་དངོས་པོ་དང༌། ང་ཚོས་སྡུག་བསྔལ་
དུ་འབོད་པའི་དངོས་པོ་ནི། ཅི་འདྲའི་ནུས་མེད་དང་སྙིང་རྗེ། གླེང་རིན་མེད་པ་
ཞིག་རེད་ཨང་། དངོས་པོ་དེ་དག་ཆེ་སྟེ་ཚོད་དཔག་དཀའ་བའི་ཚད་དུ་སླེབས་
པའི་དབང་དུ་བཏང་ནའང་། ང་ཚོའི་སྡུག་བསྔལ་མྱོང་བའི་ལུས་པོར་གཏན་ནས་
ཤུགས་མེད་པ་དང༌། ང་ཚོའི་མནར་གཅོད་ཚད་མེད་མྱོང་བའི་ལུས་པོ་སིལ་བུར་
གས།——དེའི་རྒྱུ་མཚན་ནི་ང་ཚོས་དུས་སྐབས་དེ་དག་གི་མཐའ་མ་སོན་པར། ཁྲག་
གཤེར་མུ་མཐུད་དུ་དྲག་ཏུ་འཕྱོ་བ་ལས། སྡོང་རྒན་ཞིག་ལ་ཐོག་གིས་བརྒྱབ་པ་ལྟར་
དེ་མ་ཐག་རྩ་བ་བཀོག་སྟེ་སར་འགྱེལ་ནས་འཆི་མི་སྲིད། སྡུག་བསྔལ་དེ་དག་གིས་
དེ་མ་ཐག་དང་སྐད་ཅིག་མ་ཁོ་ནར། ངའི་རུས་ཚིགས་བཅགས་སྟེ། རྐུབ་སྟེགས་
རིང་མོར་བསྒྱེལ་ཞིང་དབུགས་འབྱིན་རྔུབ་ཀྱི་མཚམས་བཞག་པ་དང་ཚོར་བ་ཉམས་
ཏེ། མ་འཆི་ན་མི་ཆོག་པའི་སྤྲོ་སྣང་ཆེན་པོའི་སྔོན་ཚོར་བྱུང༌། ཡིན་ནའང་ངས་སྔོན་
འདིར་བཤད་མྱོང་བ་སྟེ། སྡུག་བསྔལ་ནི་སྡར་མའི་རྟགས་ཡིན་པས། ངར་ཤུགས་
ལྡན་པའི་གསོན་འདུན་གྱི་འདོད་སྲེད་དང་འཕྲད་དུས། དེ་ཉིད་བག་འཁུམ་འགྲོ་
བ་དང་། ང་ཚོའི་ལུས་པོའི་ནང་གི་གསོན་པར་འཁྲེང་པའི་སེམས་པ་དེ་བློ་ཡུལ་གྱི་
འཆི་བར་འདུན་པའི་འདོད་སྲེད་ཡོད་ཚད་དང་བསྡུར་ན་དེ་ལས་ཀྱང་ཤུགས་དྲག་
པ་ཡིན། བརྩེ་དུངས་ལ་མནར་གཅོད་འདི་འདྲ་ཐེབས་པར། ང་རང་ཉིད་ཀྱིས་
ཀྱང་འགྲེལ་ཐབས་མི་འདུག ང་ཡང་བསྐྱར་ཅི་ལྟར་ཡར་འགྲེང་བ་ཡིན་ནམ། འོན་
ཀྱང་དོན་དུ་ང་རང་ཡར་འགྲེང་ཐུབ་སོང་བས། སེམས་སུ་ཅི་ཞིག་བྱ་དགོས་པར་
རྨོངས་པ་ནི་སྨོས་མི་དགོས་པ་ཞིག་རེད། ངའི་ཡིད་ལ་ངའི་གོས་སྒམ་ད་དུང་མེ་
འཁོར་འབབ་ཚུགས་སུ་བཅོལ་ཡོད་པ་གློ་བུར་དུ་དྲན་པས། འཕྲལ་དུ་དེར་སླེབས་
ཐུབ་པའི་རེ་བ་ཆེན་པོ་བྱས། འགྲོ་དང༌། འགྲོ་དང༌། འགྲོ་དང༌། མྱུར་དུ་གནས་
འདི་དང་ཁ་འབྲལ་བ་དང་། འཆི་རྒྱུ་མེད་པའི་དམྱལ་བའི་བདུད་ཁུང་འདི་དང་ཁ་
འབྲལ་དགོས། ངས་སུ་ལའང་ཁ་ཡ་མ་བྱས་པར་ཐད་ཀར་མེ་འཁོར་འབབ་ཚུགས་
སུ་རྒྱུག་སྟེ། ཐེངས་རྗེས་མར་ཕ་རི་སིར་འགྲོ་བའི་མེ་འཁོར་ག་དུས་ལམ་དུ་ཆས་
པར་རྩད་བཅད་པར། སྒོ་སྲུང་པས་ང་ལ་ཆུ་ཚོད་བཅུ་བར་ཡིན་ཚུལ་བཤད། ངས་
འཕྲལ་དུ་འགྲུལ་ཆས་མངག་སྐྱེལ་གྱི་འགྲོ་ལུགས་བསྒྲུབས་པ་ཡིན། ཆུ་ཚོད་བཅུའི་
སྟེང་།——ཐེངས་དེའི་འཇིགས་ཡེར་བའི་གློ་བུར་གྱི་ཐུག་འཕྲད་དང་ཁ་གྱེས་ནས་
ཏག་ཏག་ཆུ་ཚོད་ཉེར་བཞི་འགོར་བ་རེད། ཆུ་ཚོད་ཉེར་བཞི་དེའི་ནང་ཁུངས་མེད་
རྩེར་སོན་པའི་བརྩེ་བ་སྣ་ཚོགས་ཀྱིས་ཁེངས་པ་དེ། རླུང་འཚུབ་དྲག་ཆར་ཁྲོད་སྨྱོ་
ཧམ་གྱི་མནར་གཅོད་བསྣོལ་མར་མངོན་པ་དང་འདྲ་བས། དུས་དེ་ནས་བཟུང་ངའི་
ནང་སེམས་ཀྱི་འཇིག་རྟེན་གཏན་དུ་རྡུལ་དུ་གྱུར། འོན་ཀྱང་དང་ཐོག་ང་ལ་ཚོར་བ་
ཅི་ཡང་མེད་ལ། ཀླད་པའི་ནང་དུ་ཡིག་འབྲུ་གཅིག་ཁོ་ནས་ནམ་ཡང་ཟུར་ཟ་དང་
གསིག་སྒུལ་བྱེད་པ་དང་འདྲ། འགྲོ། འགྲོ། འགྲོ།...ངའི་དཔྲལ་བའི་སྟེང་གི་
འཕར་རྩ་དྲག་ཏུ་ལྡིང་བས། ཁྱེའུ་ཞིག་ཤེད་ཀྱིས་ངའི་མུར་གོང་དུ་འཛུལ་བ་དང་
འདྲ། འགྲོ། འགྲོ། འགྲོ། གྲོང་ཁྱེར་འདི་དང་ཁ་འབྲལ་བ་དང༌། རང་ཉིད་དང་
ཁ་བྲལ་ཏེ། ཁྱིམ་དུ་ལྡོག་དགོས་ལ། རང་གི་གཉེན་ཉེ་སྤུན་མཆེད་ཀྱི་གམ་དུ་ལྡོག་
དགོས་པ་མ་ཟད། སྔོན་ཆད་དང་ང་རང་གི་འཚོ་བའི་ཁྲོད་ལྡོག་དགོས། ང་རང་
མཚན་མོ་དེར་མེ་འཁོར་དུ་བསྡད་དེ་ཕ་རི་སིར་ལོག་ཅིང༌། དེ་གར་མེ་འཁོར་བརྗེས་
ཏེ། ཐད་ཀར་བྷོ་ལོན་དུ་ཕྱིན་པ་དང་། བྷོ་ལོན་ནས་དྷོ་ཝག་དང༌། དྷོ་ཝག་ནས་
ལོན་ཌོན། ལོན་ཌོན་ནས་ངའི་གཅེས་ཕྲུག་ཡོད་སར་ཕྱིན། ལམ་ཐག་རིང་བོར་
མགྱོགས་པ་བྱ་ལྟར་འཕུར་བས། ངས་བསམ་གཞིག་དང་འདང་ཅི་ཡང་མ་བརྒྱབ་
ལ། ཏག་ཏག་ཆུ་ཚོད་ཞེ་བརྒྱད་ལ་གཉིད་དུ་མ་ཡུར་བ་དང་ཟ་མ་མ་ཟོས་ལ། སྐད་
ཆ་ཚིག་གཅིག་ཀྱང་མ་བཤད། ཆུ་ཚོད་ཞེ་བརྒྱད་རིང་ལ། འཁོར་ལོའི་ཁྲོག་སྒྲ་ཁོ་
ན་བསྐྱར་ཟློས་བྱེད་བཞིན་འདུག འགྲོ་དང༌། འགྲོ་དང༌། འགྲོ་དང་ཞེས་མཇུག་
མཐར་ང་གློ་བུར་དུ་ངའི་གཅེས་ཕྲུག་གི་གྲོང་གསེབ་ཀྱི་སྤྲོ་ཁང་དུ་སླེབས་པར། མི་
ཚང་མ་བསམ་ཡུལ་ལས་འདས་ཤིང་ཧང་སངས་པར་གྱུར། ངའི་བྱ་སྤྱོད་དང་ངའི་
མིག་མདངས་ཚང་མ་ཕལ་ཆེར་ནམ་རྒྱུན་དང་མི་འདྲ་བས་གསང་བ་ཤོར། གཅེས་
ཕྲུག་གིས་ང་དང་འཐམ་ནས་འོ་བྱེད་འདོད་པ་ལས་གཡོལ་ཐབས་བྱས། བསམ་པར་
ངའི་མཆུ་སྒྲོས་ལ་ནག་ནོག་གི་དྲི་མ་གོས་ཡོད་དེ། ཁོའི་མཆུ་སྒྲོས་ངའི་མཆུ་སྒྲོས་སུ་
སྦྱོར་བ་ཡིད་ལ་དྲན་ཚེ། བཟོད་ཐབས་མི་འདུག ངས་དྲི་བ་གང་ལའང་ལན་མ་
བཏབ་པར་ལུས་པོ་བཀྲུ་དགོས་པའི་རེ་བ་བཏོན། དེའི་རྒྱུ་མཚན་ནི་འགྲུལ་བཞུད་
ལམ་གྱི་ཐལ་རྡུལ་དང་མཉམ་དུ་ངའི་ལུས་ཀྱི་ནག་ནོག་གི་དྲི་མ་ཡོད་ཚད་གཙང་
འཁྲུད་བྱེད་དགོས། ནག་ནོག་གི་དྲི་མ་དེ་དག་ཕལ་ཆེར་གདོན་གྱིས་བརླམས་པའི་
མི་དེ་ལས་བྱུང་ཞིང༌། རིན་ཐང་སྤུ་ཙམ་ཡང་མེད་པའི་མི་དེའི་ལུས་ཀྱི་ཁྲོ་ངར་ལས་
བྱུང༌། དེའི་འཕྲོར་གོམ་པ་ལྕི་མོས་ཁང་ཐོག་གི་རང་གི་མལ་ཤག་ཏུ་སོང་སྟེ། བསྟུད་
མར་ཆུ་ཚོད་བཅུ་གཉིས་དང་བཅུ་བཞིར་ཉལ། འཆི་བ་ལྟར་ཉལ་བའི་རྣམ་པ་དེ་
རྡོ་བ་ཞིག་དང་འདྲ། དེའི་ཡར་སྔོན་དང་དུས་དེ་ནས་བཟུང་ང་དེ་ལྟར་ཉལ་མ་
མྱོང་། དེ་ལྟར་གཉིད་ཐེངས་ཤིག་གི་རྗེས་སུ། པུར་སྒམ་དུ་ཉལ་དུས་མི་ཚེ་མཇུག་
རྫོགས་སོང་ཟེར་བ་དེ་ཅི་འདྲ་ཡིན་པ་ཤེས། ངའི་གཉེན་ཉེས་ང་ལ་ཐུགས་ཁུར་ཚད་
མེད་གནང་ཞིང་། ནད་པ་ཞིག་ལ་ལྟ་སྐྱོང་བྱེད་པ་དང་འདྲ་མོད། ཡིན་ནའང་ཁོ་
ཚོའི་ཞི་དུལ་གྱི་བརྩེ་བས་ང་ལ་སྡུག་བསྔལ་ཁོ་ན་བསྩལ། ངས་ཁོ་ཚོའི་གུས་འདུད་
དང་བརྩི་བཀུར་དང་ལེན་བྱེད་པར་ཁ་སྐྱེངས་ཏེ། དོ་སྣང་མི་བྱེད་པའི་སྐབས་སུ་
དུས་དང་རྣམ་པ་ཀུན་ལ་གློ་བུར་དུ་སྐད་ཅོར་ཆེན་པོ་མི་རྒྱག་ཀ་མེད་བྱུང༌། སྨྱོ་
ཧམ་ཆོ་མེད་ཀྱི་ཁྲོ་ངར་ཆེད་དུ། ངས་ཁོ་ཚོར་རྒྱབ་འགལ་དང་བརྗེད་ཐབས་བྱས་
ལ། ངས་ཁོ་ཚོ་རིང་དུ་དོར་ནས་གཏོལ་མེད་ཀྱི་གནས་སུ་དེད་མྱོང་།
“ཕྱིས་སུ་ང་དམིགས་ཡུལ་ཅི་ཡང་མེད་པར་ཧྥ་རན་སིའི་གྲོང་ཁྱེར་ཆུང་བ་ཞིག་
ཏུ་ཕྱིན། དེ་གར་ང་ངོ་ཤེས་མཁན་གཅིག་ཀྱང་མེད། དེའི་རྒྱུ་མཚན་ནི་སྟོང་བསམ་
ཞིག་གིས་ང་རང་མི་གཏོང་བར། ནམ་རྒྱུན་སེམས་སུ་མི་ཚང་མས་ང་ལ་ཐེངས་
གཅིག་བལྟས་ཚེ། ངའི་ངོ་ཚ་དང་ངའི་འགྱུར་ལྡོག་རྟོགས་ཐུབ་སྙམ། ངའི་བསམ་
པར་གཞན་གྱིས་གཡོ་བཙོང་བྱས་ཤིང་གཞན་གྱིས་དྲི་མ་བསྒོས་པ་དེ། ཐད་ཀར་
རྣམ་ཤེས་ཀྱི་ཟབ་སར་འཐིམས་པའི་ཚོར་བ་སྐྱེས། སྐབས་རེར་ཞོགས་པར་ང་གཉིད་
ལས་སད་དེ་མལ་ཁྲིར་གན་རྐྱལ་དུ་ཉལ་དུས། སེམས་སུ་ཧ་ཅང་སྐྲག་སྣང་སྐྱེས་
ཤིང་། མིག་ཟུང་འབྱེད་པར་ཧ་ཅང་སྐྲག ཉིན་དེའི་མཚན་མོ་ཕྱིར་དྲན་བྱས་ཚེ་སླར་
ཡང་ང་ལ་འཇབ་རྒོལ་ཐེབས་པ་དང༌། གློ་བུར་དུ་ལུས་ཕྱེད་དམར་རྗེན་ཡིན་པའི་
མི་རྒྱུས་མེད་ཅིག་གི་རྩིབ་ནས་གཉིད་ལས་སད་པས། ང་རང་སྐབས་དེ་དང་འདྲ་
བར། སེམས་སུ་མྱུར་དུ་འཆི་ན་བསམ།
“འོན་ཀྱང་མཇུག་མཐར། ས་ཚོད་ཀྱིས་བརྩེ་དུངས་ཡོད་ཚད་ཀྱི་སྟོབས་
ཤུགས་ཇེ་ཟབ་ཏུ་གཏོང་ལ། ལོ་ཚོད་ཀྱིས་དེའི་ཁྱད་མཚར་ཉམས་དམས་སུ་
གཏོང༌། འཆི་བ་རིམ་བཞིན་ཉེ་བར་བཅར་བཞིན་པ་དང་། དེའི་གྲིབ་ནག་གིས་
ལམ་བུ་འཕྲེད་དུ་བཅད་ཡོད་པ་ཚོར་བས། སྐབས་འདིར་དོན་དག་ཡོད་ཚད་ཀྱང་
དེ་འདྲའི་མིག་ལ་གཟན་པ་ཞིག་མིན་པ་དང༌། ང་ཚོའི་སེམས་པའི་དབང་ཤེས་ལ་
སིམ་འཛུལ་མི་བྱེད་པ་མ་ཟད། དེའི་ཉེན་ཁའི་ཟིལ་ཤུགས་ཆེས་ཆེར་ཤོར་བས། ལོ་
མང་པོའི་རྗེས་སུ། ང་སྤྱི་འབྲེལ་འདུ་ར་ཞིག་ཏུ་ཨོ་སི་ཐྲི་ཡའི་གཞུང་ཚབ་ཁང་གི་ཆེད་
བསྐོས་དཔོན་རིགས་ཤིག་དང་ཐེངས་ཤིག་འཕྲད་པར། ཁོང་ནི་ལོ་ན་གཞོན་པའི་ཕོ་
ལན་པ་ཞིག་རེད། ངས་དེའི་ཁྱིམ་རྒྱུད་དྲིས་པར་ཁོས་ང་ལ་དེ་ནི་ཁོའི་ཕ་སྤུན་ཕུ་བོའི་
ཁྱིམ་རྒྱུད་ཡིན་པ་དང་། ཕ་སྤུན་ཕུ་བོ་དེའི་བུ་གཅིག་ལོ་བཅུའི་སྔོན་དུ་མོན་ཐེ་ཁ་ལོ་
རུ་མེ་མདས་རང་སྲོག་བཅད་ཟིན་ཟེར། ངས་སྐད་ཆ་དེ་ཐོས་རྗེས་ཀྱང་ཁོང་འདར་
མ་བྱས། དོན་དག་དེས་ཕལ་ཆེར་ང་ལ་སྡུག་བསྔལ་གྱི་ན་ཟུག་ཅུང་ཙམ་ཡང་སྦྱིན་
མི་ཐུབ། ཡང་གཅིག་བཤད་ན།——སྒེར་སེམས་ཀྱི་འཛིན་པ་འདི་ཅིའི་ཕྱིར་ཁས་མི་
ལེན་ནམ།———དེས་ཐ་ན་ད་དུང་ངའི་བློ་སེམས་བདེ་ལ་ཕབ་བྱུང༌། དེའི་རྒྱུ་མཚན་
ནི་ངས་དུས་དང་རྣམ་པ་ཀུན་ཏུ་ནམ་ཞིག་ཁོ་དང་འཕྲད་ངེས་པར་སེམས་ཁྲལ་བྱས་
མོད།—འོན་ཀྱང་དེ་ལྟར་ཡིན་ཚེ། མཐའ་མཇུག་གི་འཇིགས་སྐྲག་ཀྱང་འཇའ་ལྟར་
ཡལ་ཆོག ད་ལྟ་ང་རང་ཉིད་ཀྱི་དྲན་ཤེས་ལས། དཔང་མི་གཞན་པ་ཡོང་ནས་ང་
ལ་ངོ་རྒོལ་བྱེད་མཁན་མེད་པས། དུས་དེ་ནས་བཟུང་ང་ལྷོད་འཇགས་སུ་གྱུར། མི་
རྒས་པས་དོན་དུ་གཞན་པ་ཞིག་མཚོན་མི་ཐུབ་ནའང་། འདས་དོན་ལ་མི་ཞེད་པ་ཁོ་
ན་མཚོན་ཐུབ།
“ད་ལྟ་ཁྱེད་ཀྱིས་ཕལ་ཆེར་ངས་ཅིའི་ཕྱིར་གློ་བུར་དུ་ཁྱེད་ལ་རང་གི་ལས་དབང་
གླེང་དགོས་པ་ཤེས་ཡོད་ལས་ཆེ། ཁྱེད་ཀྱིས་ལྕམ་མོ་ཨཱང་རེན་ཨེ་ཐཱའི་ཆེད་དུ་དག་
འབུད་བྱས་ཏེ། སྤྲོ་སེམས་རབ་ཏུ་འཁོལ་བཞིན་ཆུ་ཚོད་ཉེར་བཞིས་བུད་མེད་ཅིག་
གི་ལས་དབང་རྦད་དེ་ཁ་ལོ་བསྒྱུར་སོང་ཞེས་བསྒྲགས་པར། དུས་དེར་ངའི་བསམ་
པར་དེ་ནི་ང་ལ་གཟས་པ་རེད་སྙམ། ངས་ཁྱེད་ལ་ཐུགས་རྗེ་ཆེ་ཞུ། དེའི་རྒྱུ་མཚན་
ནི་ངས་ཐོག་དང་པོར་གཞན་གྱིས་ངའི་བྱ་སྤྱོད་ཁས་བླངས་པ་ཚོར། སྐབས་དེར་ངའི་
སེམས་སུ། གསང་ཟོལ་མེད་པར་རང་གི་སེམས་ཀྱི་སྐད་ཆ་ལྷུག་པོར་བརྗོད་ཐུབ་
ན། སེམས་ལ་གནོན་ཤུགས་སྟེར་བའི་མཐའ་མཇུག་གི་བར་ཆད་དང་དུས་གཏན་དུ་
སེམས་ཁམས་མི་བདེ་བར་བྱེད་པའི་སྙིང་ནད་དེ་ཕལ་ཆེར་སེལ་སྲིད། འདི་ལྟར་ཡིན་
ན་སང་ཉིན་ང་ཡང་བསྐྱར་ཕལ་ཆེར་མོན་ཐྲ་ཁ་ལོར་བསྐྱོད་ཆོག སྔོན་ཆད་ང་དང་
ལས་དབང་གིས་འཕྲད་པའི་ཤོ་ཁང་ཚོམས་ཆེན་དུ་འགྲོ་ཆོག་པ་དང་། ཁོ་དང་རང་
ཉིད་གང་ལའང་འཁོན་སེམས་ཅི་ཡང་འཆང་མི་དགོས། དུས་དེར། ངའི་རྣམ་ཤེས་
ལྗིད་ཀྱིས་མནན་པའི་ཕ་བོང་དེ་མར་འགྲིལ་ཏེ། འདས་དོན་གྱི་ཐོག་ཏུ་ལྕི་མོར་གནོན
པ་དང་། བསྐྱར་གསོན་མེད་པར་བྱ་ཐུབ། ངས་ཁྱེད་ལ་ཡོད་ཚད་བརྗོད་ཐུབ་པ་
འདིས་ང་ལ་དངོས་གནས་ཕན་ཐོགས་བྱུང་། ང་ད་ལྟ་ཞི་ལྷོད་དུ་གྱུར་ཞིང་། གཞི་
ནས་སེམས་སུ་དགའ་སྤྲོ་སྐྱེས་པས དེའི་དོན་དུ་ངས་ཁྱེད་ལ་ཐུགས་རྗེ་ཆེ་ཞུ།”
སྐད་ཆ་དེ་བཤད་ཚར་རྗེས། ཁོང་མོ་གློ་བུར་དུ་ཡར་ལངས་བྱུང༌། ངའི་སེམས་
སུ་མོས་ཞིབ་མོར་བཤད་ཚར་ཟིན་སྙམ། ང་རང་ག་བྱེད་འདི་བྱེད་མེད་པར་གྱུར་
བས། སྐད་ཆ་འོས་འཚམ་ཞིག་བཙལ་ནས་བཤད་འདོད་མོད། ཡིན་ཡང་མོས་ཕལ་
ཆེར་ངའི་དཀའ་ཁག་ཚོར་བས་འཕྲལ་དུ་ལག་པ་གཡུག་ཙམ་བྱས་ཏེ།
“མ་རེད། ཁྱེད་ཀྱིས་ཅི་ཡང་བཤད་མི་དགོས།…...ངས་ཁྱེད་ཀྱིས་ལན་ཅི་ཞིག་
འདེབས་པའམ་ཡང་ན་ཁྱེད་ལ་ཅི་ཞིག་བཤད་དུ་འཇུག་མི་འདོད། ....ནན་ཏན་གྱིས་
ངའི་སྐད་ཆ་ཉན་པར་ཐུགས་རྗེ་ཆེ་ཞུ་བ་དང༌། ཁྱེད་ཉིད་འགྲུལ་ལམ་བདེ་བའི་སྨོན་
འདུན་ཞུ།”
ཁོང་མོ་ངའི་ཁ་གཏད་དུ་ལངས་ཏེ་ལག་པ་ཚུར་བསྲིངས་ནས་ང་ལ་ལག་འཇུས་
བདེ་མོ་བཞག་བྱུང་། ངས་རང་དབང་མེད་པར་མགོ་བོ་བཀྱགས་ནས་ཁོང་མོའི་
གདོང་ལ་བལྟས། བུད་མེད་རྒན་པ་འདི་དེ་ལྟར་བྱམས་བརྩེས་ཕྱུག་ཅིང་། དེ་དང་
མཉམ་དུ་ཡང་འཚེར་སྣང་གིས་ཁེངས་ནས་ངའི་མདུན་དུ་འགྲེང་ཡོད། ངའི་མིག་
ལམ་དུ་ཁོང་མོའི་ངོ་གདོང་ནི་ངོ་མཚར་ཆེ་ཞིང་མི་སེམས་སྒུལ་བ་ཞིག་རེད། གློ་བུར་
ཏུ། ཁོང་མོའི་ཟ་འགྲམ་གཉིས་སུ་དམར་མདངས་ལངས་པ་དེ་ཐད་ཀར་གྱེན་དུ་སྐྲ་
འདབས་སུ་འཕགས། འདི་ནི་འདས་པའི་སྤྲོ་སེམས་ཀྱི་ལྡོག་འོད་ཡིན་ནམ་ཡང་ན་
སེམས་ལ་འཚུབ་ཆ་ལངས་པའི་འབྲས་བུ་ཡིན།
ཁོང་མོ་དེར་ལངས་ཡོད་པའི་རྣམ་པ་ནི་གཞོན་ནུ་མ་ཞིག་དང་མཚུངས་
ཤིང༌། འདས་དོན་ཕྱིར་དྲན་གྱིས་ཁོང་མོ་བག་གསར་ཞིག་དང་འདྲ་བར་འཚུབ་སྣང་
སྐྱེས་ལ། འདས་དོན་གསོང་བོར་བརྗོད་པ་དེས་ཁོང་མོ་ཁ་སྐྱེངས་སུ་བཅུག ང་
རང་དབང་མེད་པར་སེམས་འགུལ་ཆེན་པོ་ཐེབས་ཏེ། ཁ་ཚ་དགོས་གཏུག་གི་སྐད་
ळཅ་གཅིག་གིས་ཁོང་མོར་གུས་བཀུར་གྱི་བརྩེ་བ་ཟབ་མོ་འཆང་བ་མཚོན་པར་འདོད་
མོད། ཡིན་ནའང་ངའི་མགྲིན་པ་བརྣངས་ནས་སྐད་ཆ་བཤད་མ་ཐུབ། དེ་བས་མགོ་
བོ་དང་གར་སྨད་དེ། གུས་གུས་ཞུམ་ཞུམ་གྱིས་སྟོན་ཀའི་ལོ་མ་སེར་པོ་ལྟར་འདར་
ཞིང་རིད་པའི་ཁོ་མོའི་ལག་པར་འོ་ཞིག་བྱས།
